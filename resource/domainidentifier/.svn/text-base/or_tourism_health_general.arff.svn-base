@relation _home_srikanth_cliaresources_data_domainidentification_or

@attribute text string
@attribute @@class@@ {tourism,health,general}

@data
'ଆଖଣ୍ଡଳମଣି ମନ୍ଦିର\n\nଆଖଣ୍ଡଳମଣି ଓଡ଼ିଶାର ଭଦ୍ରକ ଜିଲାର ଆରଡିଠାରେ ଅବସ୍ଥିତ ଏକ ପ୍ରଧାନ ଶୈବ ପିଠ | ଏହା ବୈତରଣୀ ନଦୀ କୂଳରେ ଆରଡ଼ି ଠାରେ ଓ ଭଦ୍ରକ ସହର ଠାରୁ ୩୭ କି.ମି. ଦୂରରେ ଅବସ୍ଥିତ ।\nଗମନାଗମନ\nଏଠାକୁ ଚାନ୍ଦବାଲି ଠାରୁ ବୈତରଣୀ ନଦୀରେ ଡଙ୍ଗା ଯୋଗେ ଯିବାଆସିବ ସମ୍ଭବ । ଚାନ୍ଦବାଲିଠାରୁ ଆରଡିକୁ ଡଙ୍ଗାରେ ୨ ଘଣ୍ଟା ଲାଗେ ।\nମନ୍ଦିର\n\nମନ୍ଦିର ମୁଖଶାଳାଟି ଶ୍ରୀ ନସସିଂହ ଦେବ ନାମକ ଜଣେ ଋଷିଙ୍କ ଦ୍ଵାରା ତିଆରି କରାଯାଇଥିଲା । ପରେ ଏହା ଓଡ଼ିଶା ସରକାରଙ୍କ ଦ୍ଵାରା ପୁରାପୁରି ତିଆରି କରାଗଲା \n',tourism
'ଦେବ ସ୍ନାନ ପୂର୍ଣ୍ଣିମା\nସାଧାରଣତଃ ବର୍ଷରେ ଥରୁଟିଏ ଶ୍ରୀ ଜଗନ୍ନାଥ ଭାଇଭଊଣୀଙ୍କ ସହିତ ଜଳସ୍ନାନ କରନ୍ତି, ଅନ୍ୟ ସମୟରେ ତାଙ୍କୁ ମନ୍ତ୍ରସ୍ନାନ କରାଯାଏ ଦେବ ସ୍ନାନ ପୂର୍ଣ୍ଣିମା ବା ସ୍ନାନ ପୂର୍ଣ୍ଣିମା ଏକ ଦିବସ ଯେଉଁ ଦିନ ଶ୍ରୀମନ୍ଦିରରେ ଜଗନ୍ନାଥ, ବଳଭଦ୍ର, ସୁଭଦ୍ରା ଓ ସୁଦର୍ଶନଙ୍କୁ ୧୦୮ ପୂର୍ଣ୍ଣକୁମ୍ଭରେ ଗାଧୋଇ ଦିଆଯାଏ । ଏହି ଜଳରୁ ୩୫ ଗରା ଜଗନ୍ନାଥଙ୍କୁ, ୩୩ ଗରା ବଳଭଦ୍ରଙ୍କୁ, ୨୨ ଗରା ସୁଭଦ୍ରାଙ୍କୁ ଓ ୧୮ ଗରା ସୁଦର୍ଶନଙ୍କୁ ସ୍ନାନ କରାଯାଏ ନିକଟରେ ଥିବା ଶିତଳା ମନ୍ଦିରରୁ ଜଳ ଆଣି ନାନାଦି ପୁଜା ଓ ବିଧି ମତେ ଏହା କରାଯାଇଥାଏ । ଗାଧୁଆ ପରେ ଦିଅଁମାନେ ଗଜାନନ ବେଶ ବା ଗଣେଶ ବେଶ ହୋଇଥାନ୍ତି ଓ ତାଙ୍କ ପାଖରେ ଭୋଗଲାଗି କରାଯାଇଥାଏ । ଏହି ସବୁ ବିଧି ମନ୍ଦିର ଆଗରେ ଥିବା ସ୍ନାନ ମଣ୍ଡପରେ କରାଯାଇଥାଏ ଯାହାକୁ ଭକ୍ତ ମାନେ ଦେଖି ପାରନ୍ତି । ଏହି ଦିନକୁ ଜଗନ୍ନାଥଙ୍କର ଜନ୍ମଦିନ ରୂପରେ ମଧ୍ୟ ପାଳନ କରାଯାଇଥାଏ । ଏହା ରଥ ଯାତ୍ରା ଆଗରୁ ପାଳିତ ହେଉଥିବା ଏକ ପୂଜା ବିଧି ।\n',tourism
'ମଠ\nବିଦ୍ୟାର୍ଥୀମାନଙ୍କ ବେଦାଭ୍ୟାସ ଓ ଆଶ୍ରୟ ସ୍ଥାନକୁ ଏବଂ ଦେବସେବା ନିମିତ୍ତ ସ୍ଥାପିତ ଓ ଜମି ବାଡ଼ି ଖଞ୍ଜାଥିବା ଆଶ୍ରମ କୁ ମଠ କୁହାଯାଏ ମଠର ପରିଚାଳନା କରୁଥିବା ମଠାଧୀଶ (ପ୍ରଧାନ ବାହାଜୀ)ଙ୍କୁ ମହନ୍ତ କୁହାଯାଏ ମଠ ଦୁଇ ପ୍ରକାର \n୧. ନିହଙ୍ଗି ମଠ ଓ \n୨. ଗୃହୀ ମଠ\n\nନିହଙ୍ଗି ମଠ\n\nଯେଉଁ ମଠର ମହନ୍ତ ଦାରପରିଗ୍ରହ ନ କରି କୁମାର ବ୍ରତ ଧାରଣ କରିବାକୁ ବାଧ୍ୟ ଏମାର ମଠ, ଉତ୍ତରପାର୍ଶ୍ବ ମଠ, ଦକ୍ଷିଣପାର୍ଶ୍ବ ମଠ, ଓଡ଼ିଆ ମଠ, ପାପୁଡ଼ିଆ ମଠ, ବଡ଼ଛତା ମଠ, ଜଗନ୍ନାଥ ବଲ୍ଲଭ ମଠ, ତ୍ରିମାଳି ମଠ, କଟକିଆ ମଠ, ରାଧାକାନ୍ତ ମଠ ଆଦି ବହୁ ମଠ |\n\n\nଗୃହୀ ମଠ\n\nଯେଉଁ ମଠର ମହନ୍ତ ଗୃହସ୍ଥ (ସ୍ତ୍ରୀ- ପିଲା ନେଇ ରୁହନ୍ତି) ନେମାଳ ମଠ, ଛତିଆ ମଠ, କୁଶବାବା ମଠ\n\n\nମଠଧାରୀମାନେ ଜଗନ୍ନାଥଙ୍କ ତଳେ ଖଞ୍ଜାଥିବା ଅମୃତମୁଣୋହିଁ ସ୍ବତ୍ବ ଭୋଗ କରି ତହିଁର ଉତ୍ପନ୍ନ ଆୟରୁ ଜଗନ୍ନାଥଙ୍କ ଭୋଗ, ମଠର ଠାକୁରଙ୍କ ଓ ଅତିଥି ଅଭ୍ୟାଗତ ମାନଙ୍କ ସେବା, ସଂସ୍କୃତ ଶିକ୍ଷାର୍ଥୀମାନଙ୍କର ଭରଣପୋଷଣ ଓ ଖଏରାତ କରନ୍ତି |\n\nପୁରୀରେ ଥିବା କେତେକ ପ୍ରମୁଖ ମଠ\n\n    ଉତ୍ତରପାର୍ଶ୍ବ ମଠ\n    ଏମାର ମଠ\n    କଦଳୀ ପଟୁକା ମଠ\n    କୋଠଭୋଗ ମଠ\n    ଗଙ୍ଗାମାତା ମଠ\n    ଗୋପାଳତୀର୍ଥ ମଠ\n    ଗୋବର୍ଦ୍ଧନ ମଠ\n    ଚାଉଳିଆ ମଠ\n    ଛାଉଣି ମଠ\n    ଜଗନ୍ନାଥ ବଲ୍ଲଭ ମଠ\n    ଜିୟରସ୍ବାମୀ ମଠ\n    ଝାଞ୍ଜପିଟା ମଠ\n    ଡଗରା ମଠ\n    ତ୍ରିମାଳି ମଠ\n    ଦକ୍ଷିଣପାର୍ଶ୍ବ ମଠ\n    ନୂଆ ମଠ\n    ପାପୁଡ଼ିଆ ମଠ\n    ପୁରାଣସଭା ମଠ\n    ବଡ଼ଓଡ଼ିଆ ମଠ\n    ବଡ଼ଛତା ମଠ\n    ବଡ଼ଝାଡୁ ମଠ\n    ବଡ଼ ସନ୍ଥ ମଠ\n    ବଳରାମକୋଟ ମଠ\n    ଭେଙ୍କଟାଚାରୀ ମଠ\n    ମଙ୍ଗୁ ମଠ\n    ରାଘବଦାସ ମଠ\n    ରାଜଗୁରୁ ଗୋସ୍ବାମୀ ମଠ\n    ରାଧାକାନ୍ତ ମଠ\n    ରାଧାବଲ୍ଲଭ ମଠ\n    ରାମଜୀ ମଠ\n    ରେବସା ମଠ\n    ସାନଛତା ମଠ\n    ସାନଝାଡୁ ମଠ\n    ସିଦ୍ଧ ବକୁଳ ମଠ\n    ସୁନାଗୋସାଇଁ ମଠ\n    ଶଙ୍କରାନନ୍ଦ ମଠ\n    ଶ୍ରୀରାମଦାସ ମଠ\n    ହରିଦାସ ଠାକୁର ମଠ\n\n\n\n',tourism
'ମୁକ୍ତେଶ୍ଵର ମନ୍ଦିର\n\nମୁକ୍ତେଶ୍ଵର ମନ୍ଦିର ଓଡ଼ିଶାର ରାଜଧାନୀ ଭୁବନେଶ୍ୱର ଠାରେ ପର୍ଶୁରାମ ମନ୍ଦିରର ଅନତିଦୂରରେ ଅବସ୍ଥିତ ।\n\nଇତିହାସ\nଏହାର ନିର୍ମାଣ ୧୦ମ ଶତାବ୍ଦୀରେ କରାଯାଇଥିଲା । ଓଡ଼ିଶାର ବାକି ମନ୍ଦିର ମାନଙ୍କ ତୁଳନାରେ ଏହାର ଆକାର କମ (୩୫ ଫୁଟ), ମାତ୍ର ଏହାର ବାହାରଭାଗରେ ଥିବା ତୋରଣ ଓ ଭିତରର ପଥରରେ ଖୋଦା କାରୁକାର୍ଯ୍ୟ ଅତି ମନୋରମ । ଏକ ଶୈବ ଧାର୍ମିକ ସ୍ଥଳ ସହ ଏହା ଓଡ଼ିଶା ମନ୍ଦିର ନିର୍ମାଣ ଶୈଳୀର ଏକ ବିଶେଷ ସ୍ଥାନ ।\n\nନିର୍ମାଣ ଶୈଳୀ\n୧୦ମ ଶତାବ୍ଦୀରେ ନିର୍ମିତ ଏହି ମନ୍ଦିର ଏକ ଛୋଟ, କାରୁକାର୍ଯ୍ୟ ଓ ସୂକ୍ଷ୍ମ କଳାରେ ଭରା ଏକ \'ବିଶ୍ଵକର୍ମା ମହାରଣା କାରୁକାର୍ଯ୍ୟର ନିଦର୍ଶନ । ଏହା ପାଖରେ ଏକ ପୋଖରୀ ଭକ୍ତ ମାନଙ୍କ ଦ୍ଵାରା ବ୍ୟବହାର କରାଯାଇଥାଏ । ନାରୀମାନେ ଏହି ପୋଖରୀରେ ସନ୍ତାନ ଆଶାରେ ପଇସା ପକାଇଥାନ୍ତି ।\n',tourism
'ଜୟଦେବ\nଜୟଦେବ, ୧୨୦୦ ଖ୍ରୀ.ରେ ଓଡ଼ିଶାର ଖୋର୍ଦ୍ଧା ଜିଲାର ପ୍ରାଚୀ ନଦୀ କୂଳରେ ଥିବା ନିକଟରେ ଥିବା କେନ୍ଦୁଲି ଶାସନରେ ଜନ୍ମିତ ଜଣେ ଓଡ଼ିଆ କବି ଥିଲେ । ସେ ତାହାଙ୍କର ଭକ୍ତି କବିତାବଳୀ ଗୀତଗୋବିନ୍ଦ ପାଇଁ ଜଣାଶୁଣା । ଗୀତଗୋବିନ୍ଦରେ ହରି ଓ ରାଧାଙ୍କର ପ୍ରେମଗାଥା ବର୍ଣିତ ଯେଉଁ ତିରେ ସେ ରାଧାଙ୍କୁ ହରିଙ୍କ ଠାରୁ ଅଧିକ ମାନ୍ୟତା ଦେଇଅଛନ୍ତି । ଏହାକୁ ହିନ୍ଦୁ ଧର୍ମର ଭକ୍ତି ଧାରାର ଏକ ପ୍ରଧାନ ଗ୍ରନ୍ଥ ଭାବରେ ବିବେଚନା କରାଯାଇଥାଏ । ଗବେଷକଙ୍କ ମତରେ ସେ ଜଣେ ସହଜଯାନ ଓଡ଼ିଆ ବୌଦ୍ଧରେ ଜନ୍ମ ନେଇଥିଲେ ।\n\nଜୀବନୀ\nଜୟଦେବ ଓଡ଼ିଶାର ଖୋର୍ଦ୍ଧା ଜିଲାର ପ୍ରାଚୀ ନଦୀ କୂଳରେ ଥିବା ନିକଟରେ ଥିବା କେନ୍ଦୁଲି ଶାସନରେ ଜନ୍ମ ନେଇଥିଲେ । ତାଙ୍କର ପିତାଙ୍କ ନାଆଁ ଥିଲା \"ଭୋଜଦେବ\" ଓ ମାତାଙ୍କର ନାଆଁ ଥିଲା \"ବାମାଦେବୀ\", ମନ୍ଦିର ପୁରାଣରୁ ଜାଣିବାକୁ ମିଳିଥାଏ ଯେ ତାଙ୍କର ଶିକ୍ଷାଦୀକ୍ଷା କୋଣାର୍କ ନିକଟରେ ଥିବା \"କୂର୍ମପଟକ\" ଠାରେ ହୋଇଥିଲା ।\n\nସାହିତ୍ୟ କୃତି\nଜୟଦେବ ହରିଙ୍କର ଦଶାବତାର, ଦଶକୃତିକୃତେ ଆଦିର ବର୍ଣନା କରିଛନ୍ତି । ଆହୁରି ମଧ୍ୟ ଓଡ଼ିଶୀରେ ବ୍ୟବହାର କରାଯାଉଥିବା ତ୍ରିଭଙ୍ଗୀ ଠାଣିର ବର୍ଣନା ମଧ୍ୟ ତାଙ୍କ ଲେଖାରେ ଦେଖିବାକୁ ମିଳିଥାଏ ।\n\nଜୟଦେବଙ୍କ ରଚିତ ପଦାବଳୀ ଶିଖ ଧର୍ମର ଧର୍ମଗ୍ରନ୍ଥ ଗୁରୁ ଗ୍ରନ୍ଥ ସାହେବରେ ମଧ୍ୟ ବ୍ୟବହାର କରାଯାଇଅଛି । କୁହାଯାଏ ଗୁରୁ ନାନକଙ୍କ ଓଡ଼ିଶା ଆସିବା ସମୟରେ ଏହି ପଦାବଳୀ ସବୁ ତାହାଙ୍କ ଦେଇ \"ଗୁରୁ ଗ୍ରନ୍ଥ ସାହେବ\"ରେ ରଖାଯାଇଅଛି ।\n',tourism
'କପିଳାସ ଶିବ ମନ୍ଦିର\n\nକପିଳାସ ଶିବ ମନ୍ଦିର ଓଡ଼ିଶାର ଢେଙ୍କାନାଳ ଜିଲାରେ ଅବସ୍ଥିତ ଏକ ମହାଦେବ ମନ୍ଦିର ।\nଉପକ୍ରମ\nକପିଳାସ ପର୍ବତ ଓଡ଼ିଶା ରାଜ୍ୟ ର ଢେଙ୍କାନାଳ ସହର ର ଉତ୍ତର ପୂର୍ବ ଦିଗରେ ଅବସ୍ଥିତ।ଚନ୍ଦ୍ରଶେଖର ମହାଦେବ ଙ୍କ ପାଇଁ କପିଳାସ ପର୍ବତ ସୁପ୍ରସିଦ୍ଧ।ଏହା ଢେଙ୍କାନାଳ ସହର ଠାରୁ ୨୦ ଏବଂ ରାଜଧାନୀ ଭୁବନେଶ୍ୱର ଠାରୁ ୯୦ କିଲୋମିଟର ଦୂର ରେ ଅବସ୍ଥିତ।\nଅବସ୍ଥିତି ଓ ସ୍ଥାପତ୍ୟ\nଏହା ସମୁଦ୍ର ପତ୍ତନ ଠାରୁ ୨୨୩୯ ଫୁଟ ଉଚ୍ଚ ରେ ଅବସ୍ଥିତ।ଏହାର ମୁଖ୍ୟ ମନ୍ଦିର ର ଉଚ୍ଚତା ୬୦ ଫୁଟ।ମନ୍ଦିର କୁ ଦୁଇଟି ରାସ୍ତା ଦେଇକି ଯାଇହୁଏ।୧୩୫୨ ପାହାଚ ଚଢି ଅଥବା ବାରବାଙ୍କି ଘାଟି ରାସ୍ତା ଦ୍ଵାରା ୮ କିଲୋମିଟର ରାସ୍ତା ଦେଇ ଅନାୟାସ ରେ ମନ୍ଦିର ଉପରକୁ ଯାଇହୁଏ।ଗଙ୍ଗ ବଂଶ ର ରାଜା ପ୍ରଥମ ପୁରୁଷୋତ୍ତମ ଦେବ ଏହି ମନ୍ଦିର କୁ ୧୨୪୬ ଖ୍ରୀଷ୍ଟାବ୍ଦ ରେ ନିର୍ମାଣ କରାଇଥିଲେ।ଏହାର ବାମ ପାର୍ଶ୍ଵରେ ପୟମାର୍ତ କୁଣ୍ଡ ଓ ଡାହାଣ ପାର୍ଶ୍ଵରେ ମରୀଚି କୁଣ୍ଡ ଅବସ୍ଥିତ।ଏହାର ଜଗନମୋହନ କାଠ ରେ ତିଆରି।ମହାଦେବଙ୍କ ବ୍ୟତୀତ ଦେବୀ ପାର୍ବତୀ,ଗଣେଶ,କାର୍ତ୍ତିକେୟ,ବିଷ୍ଣୁ,ଶ୍ରୀରାମ ଓ ଗଙ୍ଗା ମାତା ଙ୍କ ମନ୍ଦିର ମଧ୍ୟ ଅବସ୍ଥିତ।ଶ୍ରୀଜଗନ୍ନାଥ ଙ୍କୁ ପାର୍ଶ୍ଵଦେବତା ଭାବେ ଅବସ୍ଥାପିତ।ଚନ୍ଦ୍ରଶେଖର ଙ୍କ ବ୍ୟତୀତ ଏଠାରେ ବିଶ୍ଵନାଥ ଙ୍କ ମନ୍ଦିର ମଧ୍ୟ ଅବସ୍ଥିତ। ସ୍ଥାନୀୟ ଲୋକ ମାନଙ୍କ ଅନୁସାରେ ବିଶ୍ଵନାଥ ମନ୍ଦିର ଚନ୍ଦ୍ରଶେଖର ଙ୍କ ମନ୍ଦିର ଠାରୁ ଆହୁରି ପୁରୁଣା ସେଥିପାଇଁ ଏହାକୁ ବୁଢା ଲିଙ୍ଗ ମଧ୍ୟ କୁହାଯାଏ।\n\nଇତିହାସ\nକପିଳାସ କୁ ନେଇକି ଅନେକ କିମ୍ବଦନ୍ତୀ ରହିଛି।ଏହାକୁ ଶିବ ଙ୍କର ଦ୍ଵିତୀୟ କୈଳାସ କୁହାଯାଉଥିଲା ବେଳେ ମର୍ତ୍ତ୍ୟ ରେ ଦେବତା ମାନେ ଏଠାରେ ସଭା କରୁଥିବାର ମଧ୍ୟ ପୁରାଣ ରୁ ଶୁଣାଯାଏ।ଏଠାରେ କପିଳ ମୁନି ଙ୍କ ଆଶ୍ରମ ଥିଲା ବୋଲି ଏହାକୁ (କପିଳ ଙ୍କ ଉଆସ) କପିଳାସ ବୋଲି କୁହାଯାଏ।ଆହୁରି ମଧ୍ୟ ତ୍ରେତୟା ଯୁଗ ବେଳେ ଶ୍ରୀରାମଚନ୍ଦ୍ର ସୀତା ଙ୍କୁ ତ୍ୟାଗ କରିବା ପରେ ବାଲ୍ମୀକି ଆଶ୍ରମ ରେ ଲବ ଓ କୁଶ ଙ୍କ ସହ ରହୁଥିବା ସ୍ଥାନ ମଧ୍ୟ ଏଠାରେ ରହିଛି ବୋଲି ବିଶ୍ଵାସ କରାଯାଉଛି।\n\nଭ୍ରମଣ ସମୟ\n\nଏଠାକୁ ଯେକୌଣସି ସମୟ ରେ ଯିବାର ଅସୁବିଧା ନଥିଲେ ମଧ୍ୟ କାର୍ତ୍ତିକ ମାସ ନହେଲେ ଶ୍ରାବଣ ମାସ ବୁଲିବାର ପ୍ରକୃଷ୍ଟ ସମୟ।ମେଘୁଆ ପାଗ ତଥା ଶୀତ ଦିନେ କପିଳାସ ହିମାଳୟ ପର୍ବତ୍ୟାଞ୍ଚଳ ର ଭ୍ରମ ସୃଷ୍ଟି କରେ।\n\n',tourism
'ଚାରିଧାମ\n\nଆର୍ଯ୍ୟାବର୍ତ୍ତ ଭାରତ ବର୍ଷର ପ୍ରତ୍ୟେକ ଭାରତୀୟ ଚତୁର୍ଦ୍ଧାମ ରାମେଶ୍ବର, ପୁରୀ, ବଦ୍ରୀନାଥ ଓ ଦ୍ବାରକା ଦର୍ଶନର କାମନା କରିଥାନ୍ତି | ଚାରୋଟି ସ୍ଥାନ – ଚାରିଧାମ ପରମ ପବିତ୍ର | ଏଥିମଧ୍ୟରୁ ତିନୋଟି ଧାମ ପୁରୀ, ରାମେଶ୍ବର ଏବଂ ଦ୍ବାରକା ସାଗର କୂଳରେ ଓ ବଦ୍ରୀନାଥ ଧାମ ହିମାଳୟ ପର୍ବତରେ ଅବସ୍ଥିତ | କଥିତ ଅଛି ଯେ ମନୁଷ୍ୟ ପରି ଭଗବାନ ମଧ୍ୟ ରାମେଶ୍ବରରେ ସ୍ନାନ କରି ଆଭୂଷଣ ବିମଣ୍ଡିତ ହୁଅନ୍ତି ଦ୍ବାରକାରେ, ଶ୍ରୀକ୍ଷେତ୍ରରେ ଷାଠିଏ ପଉଟି ଭୋଜନ କରି ବଦ୍ରିକାର ନିଶ୍ଚଳ ଅଞ୍ଚଳରେ ସୁଖ ନିଦ୍ରା ଯାଇଥାନ୍ତି | କାର୍ତ୍ତିକ ଠାରୁ ବୈଶାଖ ଅକ୍ଷୟ ତୃତିୟା ପର୍ଯ୍ୟନ୍ତ ଛଅମାସ କାଳ ବଦ୍ରୀନାଥ ମନ୍ଦିର ଦ୍ବାର ବନ୍ଦ ରହେ |\n\nଅଦ୍ବୈତ ମତବାଦର ପ୍ରଣେତା ଆଦି ଶଙ୍କରାଚାର୍ଯ୍ୟ ସ୍ବପ୍ରତିଷ୍ଠିତ ସନ୍ନ୍ଯାସୀ ସଂପ୍ରଦାୟକୁ ଦଶ ଭାଗରେ (ଯଥା- ତୀର୍ଥ, ଆଶ୍ରମ, ବନ, ଅରଣ୍ୟ, ଗିରି, ପର୍ବତ, ସାଗର, ପୁରୀ, ଭାରତୀ ଓ ସରସ୍ବତୀ) ବିଭକ୍ତ କରି ସେମାନଙ୍କ ବ୍ୟବହାର ପାଇଁ ଭାରତର ଚତୁର୍ଦ୍ଦିଗରେ ଚାରିଟି ମଠ ତାଙ୍କର ଚାରିଜଣ ଶିଷ୍ୟଙ୍କ ଅଧିନରେ ସ୍ଥାପନ କରିଥିଲେ ଓ ପ୍ରତ୍ୟେକ ମଠରେ ଦେବ, ଆଚାର୍ଯ୍ୟ ଏବଂ ମଠ ସେବକ ବ୍ରହ୍ମଚାରୀ ନିଯୁକ୍ତ କରିଥିଲେ ସେହି ଚାରିଗୋଟି ମଠ ଆଜି ପର୍ଯ୍ୟନ୍ତ ଶିଷ୍ୟ ପ୍ରଶିଷ୍ୟାନୁକ୍ରମେ ମଠଧାରୀମାନଙ୍କଦ୍ବାରା ପରିଚାଳିତ ହୋଇ ଆସୁଅଛି\n\nପଶ୍ଚିମରେ ଦ୍ବାରକାସ୍ଥିତ ଶାରଦା ମଠରେ ପୀଠାଧିକାରୀଙ୍କ ନାମ ହସ୍ତାମଳକାଚାର୍ଯ୍ୟ ଦଶନାମୀ ସନ୍ନ୍ଯାସୀମାନଙ୍କ ମଧ୍ୟରୁ ତୀର୍ଥ ଓ ଆଶ୍ରମ ନାମଧାରୀ ସନ୍ନ୍ଯାସୀମାନଙ୍କ ବାସ ନିମିତ୍ତ ଏହି ମଠଟି ଉତ୍କୃଷ୍ଟ ପୂର୍ବରେ ପୁରୀସ୍ଥିତ ଗୋବର୍ଦ୍ଧନ ମଠରେ ପୀଠାଧିକାରୀଙ୍କ ନାମ ପଦ୍ମପାଦାଚାର୍ଯ୍ୟ ବନ ଓ ଅରଣ୍ୟ ନାମଧାରୀ ସନ୍ନ୍ଯାସୀମାନଙ୍କ ନିମିତ୍ତ ଏହି ମଠଟି ଉତ୍କୃଷ୍ଟ ଉତ୍ତରରେ ବଦରିକାଶ୍ରମସ୍ଥିତ ଯୋଶୀ ମଠ ବା ଜ୍ୟୋତିଃ ମଠରେ ପୀଠାଧିକାରୀଙ୍କ ନାମ ତ୍ରୋକଟାଚାର୍ଯ୍ୟ ଗିରି, ପର୍ବତ ଓ ସାଗର ନାମଧାରୀ ସନ୍ନ୍ଯାସୀମାନଙ୍କ ବାସ ନିମିତ୍ତ ଏହି ମଠଟି ଉତ୍କୃଷ୍ଟ ଦକ୍ଷିଣରେ ଶୃଙ୍ଗେରୀ (ଋଶ୍ୟଶୃଙ୍ଗାଶ୍ରମ) ମଠରେ ପୀଠାଧିକାରୀଙ୍କ ନାମ ସୁରେଶ୍ବରାଚାର୍ଯ୍ୟ ପୁରୀ, ଭାରତୀ ଓ ସରସ୍ବତୀ ନାମଧାରୀ ସନ୍ନ୍ଯାସୀମାନଙ୍କ ବାସାର୍ଥେ ଏହା ଉତ୍କୃଷ୍ଟ\n',tourism
'ଦଶ ଅବତାର\nଦଶ ଅବତାର ବା ଦଶାବତାର ଦଶଜଣ ମୁଖ୍ୟ ଅବତାରଙ୍କୁ ବୁଝାଇଥାଏ । ବୈଷ୍ଣବ ଦର୍ଶନ ଅନୁସାରେ ଅବତାର ଏକ ମୂଳ ଭଗବାନଙ୍କର କାଳ ଆନୁସାରେ ଅଲଗା ଅଲଗା କାମ ଓ ରୂପକୁ ବୁଝାଇଥାଏ । ବିଷ୍ଣୁଙ୍କର ଦଶଟି ଅବତାରକୁ ଦଶାବତାର ବୋଲି କୁହାଯାଇଥାଏ । ଗରୁଡ଼ ପୁରାଣରେ (୧.୮୬.୧୦-୧୧) ଏହି ଅବତାର ମାନଙ୍କ ଉପରେ ବର୍ଣ୍ଣନା ରହିଅଛି ।\n\nବିଷ୍ଣୁ ନାନା ଅବତାର ଗ୍ରହଣ କରିଥିଲେ ସୁଦ୍ଧା ମତ୍ସ୍ୟ, କଚ୍ଛପ, ବରାହ, ବାମନ, ନୃସିଂହ, ପରଶୁରାମ, ରାମ, ବଳରାମ, ବୁଦ୍ଧ ଓ କଳ୍କୀ ଏହି ଦଶ ଗୋଟି ଅବତାର ପ୍ରଧାନ |\n\nଐତିହାସିକ ବିବର୍ତ୍ତନ\n\nଐତିହାସିକ ବୈଷ୍ଣବବାଦ ଏକ ନୂଆ ଓ ଜଟିଳ ବୈଷ୍ଣବବାଦ ତିଆରି କରିଥିଲା, ଯାହାକୁ ବିଷ୍ଣୁ ପୂଜନର ମୂଳ ଆଧାର ବୋଲି ଗ୍ରହଣ କରାଯାଇଥାଏ ଓ ଏହା ଭଗବତ ଗୀତାର (ଖ୍ରୀ.ପୂ. ୪ ରୁ ୩ୟ ଶତାବ୍ଦୀ ଯାଏଁ) ପ୍ରଚଳନ ସମୟରେ ପୁରାଣରେ ଲେଖାଯାଇଥିଲା । \n\nବାର ଜଣ ଅବତାର, ଯେଉଁମାନେ ତାଙ୍କର ମନ୍ତ୍ର ଦେଇ ଧର୍ମ ପ୍ରଚାର କରିଥିଲେ ସେମାନକ ତାଲିକାରେ ବିଷ୍ଣୁ ବା କୃଷ୍ଣଙ୍କୁ ରଖାଯାଇନଥିଲା । ତେବେ ତାମିଲ ଭାଷାରେ ବିଷ୍ଣୁ ସ୍ତୁରିସବୁ \"ନାଳାଇରା\" (ଦିବ୍ୟ ପ୍ରବନ୍ଧ) ଭାବରେ ଜଣା ।\n\nତାଲିକା\nମତ୍ସ୍ୟ\n\nବିଷ୍ଣୁଙ୍କର ପ୍ରଥମ ଅବତାର ଏହି ଅବତାରରେ ବିଷ୍ଣୁ ମହାପ୍ରଳୟ ସମୟରେ ଅତଳ ଗଭୀର ସମୁଦ୍ର ମଧ୍ୟରେ ବୁଡ଼ି ଯାଇଥିବା ‘ବେଦ’ ଗ୍ରନ୍ଥକୁ ଉଦ୍ଧାର କରିଥିଲେ |\n\nକଚ୍ଛପ\n\nଦ୍ବିତୀୟ ଅବତାରରେ କଚ୍ଛପ ରୁପେ ଆବିର୍ଭୁତ ହୋଇ ସମୁଦ୍ର ମନ୍ଥନ ବେଳେ ମନ୍ଦର ପର୍ବତକୁ ନିଜ ପୃଷ୍ଠରେ ଧାରଣ କରିଥିଲେ ଦୁର୍ବାସାଙ୍କ ଶାପରୁ ଇନ୍ଦ୍ର ଶ୍ରୀହୀନ ହେବାରୁ ଲକ୍ଷ୍ମୀ ସ୍ବର୍ଗରୁ ଯାଇ ସମୁଦ୍ର ଗର୍ଭରେ ବାସ କଲେ ବ୍ରହ୍ମାଙ୍କ ଉପଦେଶ ଅନୁସାରେ ମନ୍ଦର ପର୍ବତକୁ ମନ୍ଥନ ଦଣ୍ଡ ଓ ବାସୁକୀ କୁ ମନ୍ଥନ ରଜ୍ଜୁ କରି ରଜ୍ଜୁର ଏକ ପାଖକୁ ଦେବତାଗଣ ଓ ଅନ୍ୟ ପାଖକୁ ଅସୁର ମାନେ ଟାଣି ସମୁଦ୍ରକୁ ମୋହିଁଲେ ମନ୍ଥନ ଫଳରେ ପ୍ରଥମେ ହଳାହଳ ବିଷ ବାହାରିଲା ଏ ବିଷର ଜ୍ବାଳାରେ ସମସ୍ତେ ଅସ୍ଥିର ହୋଇ ମହାଦେବଙ୍କୁ ସ୍ତବ କରିବାରୁ ସେ ସନ୍ତୁଷ୍ଟ ହୋଇ ଉକ୍ତ ବିଷକୁ ପାନ କଲେ ତତ୍ପରେ ପୁଣି ମନ୍ଥନ କରିବାରୁ ସମୁଦ୍ର ମଧ୍ୟରୁ ଚନ୍ଦ୍ର, ପାରିଜାତ, ଉଚ୍ଚୈଃଶ୍ରବା ଅଶ୍ବ, ଐରାବତ ଗଜ, ସୁରଭୀ ଗାଈ, ଲକ୍ଷ୍ମୀ ଓ ଧନ୍ବନ୍ତରୀ ଅମୃତଭାଣ୍ଡ ସହିତ ବାହାରିଲେ  ଅସୁରମାନେ ଅମୃତଭାଣ୍ଡ ହରଣ କରିବାକୁ ଉଦ୍ୟତ ହେବାରୁ ବିଷ୍ଣୁ ମୋହିନୀରୂପ ଧରି ଅସୁରମାନଙ୍କୁ ବଞ୍ଚନା କରି ଦେବତାମାନଙ୍କୁ ଉକ୍ତ ଅମୃତ ଦେଲେ ଏଥିଯୋଗୁଁ ଦେବ ଓ ଅସୁରମାନଙ୍କ ମଧ୍ୟରେ ଭୟଙ୍କର ଯୁଦ୍ଧ ଲାଗିଲା ନାରଦ ସେହି ଯୁଦ୍ଧ ନିବାରଣ କରିଥିଲେ ଦେବତାମାନଙ୍କ ଦ୍ବାରା ହତ ଅସୁରମାନଙ୍କୁ ଅସୁରଗୁରୁ ଶୁକ୍ର ବଞ୍ଚାଇଥିଲେ |\n\nବରାହ\n\nପୌଷ ଅମାବାସ୍ୟା ବା ବକୁଳ ଅମାବାସ୍ୟା ଦିନ ତୃତୀୟ ଅବତାର ବରାହ ରୁପେ ଆବିର୍ଭୁତ ହୋଇଥିଲେ ହିରଣ୍ୟାକ୍ଷ ନାମକ ଦୈତ୍ୟ ବ୍ରହ୍ମାଙ୍କ ବରରେ ଅତ୍ୟାଚାରୀ ହୋଇ ଦେବତାମାନଙ୍କୁ ପରାସ୍ତ କରି ପୃଥିବୀକୁ ନେଇ ପାତାଳରେ ପ୍ରବେଶ କରିଥିଲେ (ଧରଣୀ ଜଳତଳେ ନିମଗ୍ନ ଥିଲା) ବିଷ୍ଣୁ ବରାହରୂପରେ ହିରଣ୍ୟାକ୍ଷକୁ ନିପାତ କରି ପୃଥିବୀକୁ ଜଳମଧ୍ୟରୁ ଦନ୍ତଦ୍ବାରା ଉତ୍ତୋଳନ କରିଥିଲେ ଏହାଙ୍କ ଔରସରେ ଧରଣୀଙ୍କ ଗର୍ଭରୁ ନରକାସୁର ଜାତ ହୋଇଥିଲେ |\n\n\nନରସିଂହ/ନୃସିଂହ\n\n(ନରସିଂହ: ମୁଣ୍ଡରୁ କଟି ଦେଶ ପର୍ଯ୍ୟନ୍ତ ସିଂହାକୃତି ଓ ଅବଶିଷ୍ଟ ଅର୍ଦ୍ଧାଙ୍ଗ ନରାକୃତି) ବୈଶାଖ ଶୁକ୍ଳ ଚତୁର୍ଦ୍ଦଶୀ ଦିନ ଆବିର୍ଭୁତ ହୋଇଥିଲେ ଏ ଅବତାରରେ ବିଷ୍ଣୁ ହିରଣ୍ୟକଶିପୁ ଓ ମୁରାସୁରକୁ ବଧ କରିଥିଲେ |\n\nବାମନ\n\nଭାଦ୍ରବ ଶୁକ୍ଳଦ୍ବାଦଶୀ ଦିନ ଅଦିତିଙ୍କ ଗର୍ଭରୁ ଆବିର୍ଭୁତ ହୋଇଥିଲେ ଏ ଅବତାରରେ ବିଷ୍ଣୁ ଗୋଟିଏ ଖର୍ବକାୟ ବ୍ରାହ୍ମଣ ରୂପ ଧରି ବଳିରାଜାଙ୍କୁ ଦାନ ମାଗି ତାଙ୍କୁ ନିଜ ଶରୀରଉ ନିର୍ଗତ ତୃତୀୟ ପାଦରେ ପାତାଳପୁରକୁ ଚାପିଥିଲେ |\n\nପରଶୁରାମ\n\nବିଷ୍ଣୁଙ୍କ ଷଷ୍ଠ ଅବତାର ରୂପେ ଋଷି ଜମଦଗ୍ନିଙ୍କ ଔରସରୁ ରେଣୁକାଙ୍କ ଗର୍ଭରୁ ଜାତ ହୋଇଥିଲେ ଏହାଙ୍କର ଅସ୍ତ୍ର ପରଶୁ (କୁଠାର) ଅଟେ ଏ ଅବତାର ରେ ପୃଥିବୀକୁ ୨୧ ବାର ନିକ୍ଷତ୍ରିୟ କରିଥିଲେ ଏ ପିତ୍ରାଦେଶରେ ସ୍ବୀୟ ମାତା ରେଣୁକାଙ୍କୁ ବଧ କରିଥିଲେ ଓ ପରେ ପିତାଙ୍କୁ ସନ୍ତୁଷ୍ଟ କରି ମାତାଙ୍କୁ ପୁରରୁଜ୍ଜୀବିତା କରାଇଥିଲେ ଏହାଙ୍କ ପିତୃହନ୍ତା କାର୍ତ୍ତବୀର୍ଯ୍ୟାର୍ଜୁନ ବା ସହସ୍ରାର୍ଜୁନଙ୍କୁ ଏ ବଧ କରିଥିଲେ ରାମଚନ୍ଦ୍ର ବିବାହ ହୋଇସାରି ସୀତାଙ୍କୁ ଘେନି ମିଥିଳାରୁ ଫେରି ଆସିବା ସମୟରେ ଏ ତାଙ୍କୁ ଭେଟି ଧନୁ ପରିକ୍ଷା ନିମନ୍ତେ ରାମଚନ୍ଦ୍ରଙ୍କୁ ଅହ୍ବାନ କରିଥିଲେ ରାମଚନ୍ଦ୍ର ଏହାଙ୍କ ହାତରୁ ଧନୁ ନେବା ସମୟରେ ଏହାଙ୍କ ଦେହରେ ଥିବା ବିଷ୍ଣୁ ତେଜଃ ରାମଚନ୍ଦ୍ରଙ୍କ ଦେହରେ ପ୍ରବେଶ କଲା ଓ ଏ ହତପ୍ରଭ ହୋଇ ତପସ୍ୟା କରିବାକୁ ଗଲେ ଏହାଙ୍କର ଅନ୍ୟ ଚାରିଭାଇଙ୍କ ନାମ ସମନ୍ବାନ, ସୁଷେଣ, ବସୁ ଓ ବିଶ୍ବାବସୁ |\n\nରାମ\n\nବିଷ୍ଣୁଙ୍କ ସପ୍ତମ ଅବତାର ରୂପେ ତ୍ରେତାଯୁଗରେ ଅଯୋଧ୍ୟାରେ ଦଶରଥଙ୍କର ଜ୍ୟେଷ୍ଠ ପୁତ୍ରରୂପେ କୌଶଲ୍ୟାଙ୍କ ଗର୍ଭରୁ ଜନ୍ମଗ୍ରହଣ କରିଥିଲେ ଏହାଙ୍କ ବିଷୟ ରାମାୟଣରେ ବର୍ଣ୍ଣିତ ବଶିଷ୍ଠ ଋଷି ଏହାଙ୍କ ଗୁରୁ ଏ ବାଳକ ଥିବାବେଳେ ବିଶ୍ବାମିତ୍ର ଏହାଙ୍କୁ ଓ ଏହାଙ୍କ ବୈମାତ୍ର ଭାଇ ଲକ୍ଷ୍ମଣଙ୍କୁ ଯାଗରକ୍ଷା କରିବାକୁ ତାଙ୍କ ଆଶ୍ରମକୁ ସାଙ୍ଗରେ ନେଇଥିଲେ ଓ ସେଠାରେ ଏ ଯଜ୍ଞବିଘ୍ନକାରୀ ବହୁ ରାକ୍ଷାସଙ୍କୁ ବଧ କରିଥିଲେ ଯଜ୍ଞର ନିର୍ବିଘ୍ନ ସମାପ୍ତି ହେବା ପରେ ବିଶ୍ବାମିତ୍ରଙ୍କ ସଙ୍ଗେ ଏ ଦୁଇଭାଇ ରାଜା ଜନକଙ୍କ ରାଜଧାନୀକୁ ସୀତାଙ୍କ ସ୍ବୟମ୍ବର ସଭାକୁ ଯାଇଥିଲେ ଓ ଶିବଧନୁକୁ ଭାଙ୍ଗି ସୀତାଙ୍କ ପାଣିଗ୍ରହଣ କଲେ ବିମାତା ରାଣି କୈକେୟୀଙ୍କ ଅନୁଜ୍ଞା ଅନୁସାରେ ଏ ପିତୃସତ୍ୟ ପାଳନ କରିବାକୁ ଲକ୍ଷ୍ମଣ ଓ ସୀତାଙ୍କୁ ସଙ୍ଗେ ନେଇ ୧୪ବର୍ଷ ବନବାସ କରିଥିଲେ ବନବାସ କାଳରେ ଦଣ୍ଡକାରଣ୍ୟରେ ରାବଣ ସୀତାଙ୍କୁ ହରଣ କଲା ଏ ବାନରାଜା ସୁଗ୍ରୀବ ଓ ହନୁମାନ ତଥା ବାନର ସୈନ୍ୟଙ୍କ ସହାୟତାରେ ଲଙ୍କା ଆକ୍ରମଣ କରି ରାବଣକୁ ମାରି ସୀତାଙ୍କୁ ଉଦ୍ଧାର କଲେ ଓ ଅଗ୍ନିପରୀକ୍ଷା ପରେ ସୀତାଙ୍କୁ ଗ୍ରହଣ କଲେ ୧୪ ବର୍ଷ ବନବାସର କାଳ ପୂରିବାରୁ ସୀତାଙ୍କ ସହ ଅଯୋଧ୍ୟାକୁ ଆସି ରାଜତ୍ବ କଲେ କିଛିଦିନ ପରେ ରାବଣହୃତା ସୀତାଙ୍କ ସତୀତ୍ବ ବିଷୟରେ ପ୍ରଜାଙ୍କ ମନରେ ସନ୍ଦେହ ହେବା ଅବଗତ ହୋଇ ଅନ୍ତଃସତ୍ବା ସୀତାଙ୍କୁ ଏ ନିର୍ବାସିତା କଲେ ନିର୍ବାସନ କାଳରେ ବାଲ୍ମୀକି ଆଶ୍ରମରେ ସୀତାଙ୍କଠାରୁ ଲବ ଓ କୁଶ ନାମକ ଯମଜ କୁମାର ଜନ୍ମ ହେଲେ ତତ୍ପରେ ପିତା ଓ ପୁତ୍ରଦ୍ବୟଙ୍କର ମିଳନ ହେଲା ସୀତାଙ୍କୁ ଗ୍ରହଣ କରିବା ପାଇଁ ରାମଚନ୍ଦ୍ର ପୁଣି ଅଗ୍ନିପରିକ୍ଷା ପ୍ରସ୍ତାବ କରିବାରୁ ସୀତା ଏଥିରେ ଅସମ୍ମତା ହୋଇ ନିଜର ମାତା ପୃଥିବୀଙ୍କ ଗର୍ଭରେ ଲୀନ ହେଲେ ପରେ ଏ ପୁତ୍ରଦ୍ବୟଙ୍କ ମଧ୍ୟରୁ କୁଶଙ୍କୁ କୋଶଳ ରାଜ୍ୟର ଏବଂ ଲବଙ୍କୁ ଉତ୍ତର କୋଶଳ ରାଜ୍ୟର ଅଧିପତି ପଦରେ ପ୍ରତିଷ୍ଠାପିତ କରି ସରଯୁ ନଦୀରେ ପ୍ରବେଶ ପୂର୍ବକ ଯୋଗାଲମ୍ବନରେ ତନୁ ତ୍ୟାଗ କଲେ |\n\nବଳରାମ\n\nବିଷ୍ଣୁଙ୍କ ଅଷ୍ଟମ ଅବତାର ରୂପେ ଦ୍ବାପର ଯୁଗରେ ଶ୍ରୀକୃଷ୍ଣଙ୍କର ବୈମାତୃକ ବଡ଼ ଭାଇ ଭାବେ ଶ୍ରାବଣ ପୁର୍ଣ୍ଣମୀ ଦିନ ଆବିର୍ଭୁତ ହୋଇଥିଲେ |\n\nବୁଦ୍ଧ\n\nବର୍ତ୍ତମାନ ବିଷ୍ଣୁଙ୍କର ବୁଦ୍ଧ ଅବତାର ପୁରୀରେ ଜଗନ୍ନାଥ ସେହି ଅବତାର ବୋଲି ଅନେକଙ୍କ ମତ |\n\nକଳ୍କି\n\nପୃଥିବୀରେ ଅଧର୍ମ ଅତି ବେଶି ହେଲେ, ବିଷ୍ଣୁ କଳ୍କି ଅବତାର ଗ୍ରହଣ କରି ମ୍ଳେଚ୍ଛସଂହାରାର୍ଥ ଖଡ୍ଗଧାରଣ କରିବେ – ଏହା ମାଳିକାରେ ଲିଖିତ ତଥା ପଣ୍ଡିତମାନଙ୍କର ବିଶ୍ବାସ ପ୍ରଚଳିତ ବିଶ୍ବାସମତେ ପୂର୍ବୋକ୍ତ ଦଶ ଅବତାର ଛଡ଼ା ବିଷ୍ଣୁ ଅନ୍ୟାନ୍ୟ ଅନେକ ଅବତାର ଧରି ଥିଲେ |\n\n\nଅଲଗାଭାବେ\n\nଡାରୱିନ୍ (Darwin) ଙ୍କର ବିବର୍ତ୍ତନ ବାଦ (Evolution theory) ସଙ୍ଗେ ହିନ୍ଦୁମାନଙ୍କର ଦଶ ଅବତାର ତୁଳନା କଲେ ଜୀବସୃଷ୍ଟିରେ ବିବର୍ତ୍ତନର ଭିନ୍ନ ଭିନ୍ନ ଅନୁରୂପ କ୍ରମିକ ସୋପାନ ଦେଖାଯାଏ ଯଥା – ‘ମତ୍ସ୍ୟ’ ପ୍ରଥମ ପୂର୍ଣ୍ଣ ଜଳଚର  ‘ମତ୍ସ୍ୟ’ରୁ ବିବର୍ତ୍ତନ ଦ୍ବାରା ଉଭୟଚର (ବେଶି ସମୟ ଜଳରେ ଓ ଅଳ୍ପ ସମୟ ସ୍ଥଳରେ ବିଚରଣ କରୁଥିବା) ‘କଚ୍ଛପ’ ତତ୍ପରେ ସ୍ଥଳଚର (ଅଧିକାଂଶ ସମୟ ସ୍ଥଳରେ ଓ ଅତି ଅଳ୍ପକାଳ ଜଳ ବା ପଙ୍କରେ ବିଚରଣକାରୀ) ‘ବରାହ’ (ପଶୁ ସୃଷ୍ଟିର ଆରମ୍ଭ) ‘ବରାହ’ ପରେ ‘ନୃସିଂହ’ (ଅଧା ପଶୁ ଓ ଅଧା ମନୁଷ୍ୟ ଓ ତାହାର ଅସ୍ତ୍ର ଦନ୍ତ ଓ ନଖ) ତତ୍ପରେ ‘ବାମନ’ (ଅର୍ଥାତ ସମସ୍ତ ଅଙ୍ଗବିଶିଷ୍ଟ କିନ୍ତୁ ମନୁଷ୍ୟର ପୂର୍ଣ୍ଣାକାର ପ୍ରାପ୍ତ ହୋଇ ନ ଥିବା ମନୁଷ୍ୟ) ତତ୍ପରେ ‘ପର୍ଶୁରାମ’ (ଅର୍ଥାତ ପୂର୍ଣ୍ଣ ସଭ୍ୟତା ପାଇ ନ ଥିବା ଓ ଯୁଦ୍ଧପ୍ରିୟ ଆଦିମ ଅବସ୍ଥାର ମନୁଷ୍ୟ; ତାହାର ଅସ୍ତ୍ର ଗୋଟିଏ ଲୌହମୟ କୁଠାର) ତତ୍ପରେ ‘ରାମ’ (ସମାଜ ଓ ରାଜ୍ୟ ପରିଚାଳନରେ ଦକ୍ଷ କିନ୍ତୁ କୃଷି ବିଦ୍ୟାରେ ନିପୁଣତା ଲାଭ କରି ନ ଥିବା ଅବସ୍ଥା) ତତ୍ପରେ ‘ବଳରାମ’ (କୃଷିଜୀବୀ ଓ ସଂସାର କର୍ମରତ ମନୁଷ୍ୟ) ତତ୍ପରେ ‘ବୁଦ୍ଧ’ ଧର୍ମପ୍ରାଣତା ଯୁକ୍ତ ଓ ଆଧ୍ୟାତ୍ମିକତା (spirituality) ଯୁକ୍ତ ମନୁଷ୍ୟ ଓ ପରିଶେଷରେ କଳ୍କୀ ଅବତାର (ଯାହା ଏ ପର୍ଯ୍ୟନ୍ତ ହୋଇନାହିଁ); ଏ ଜନ ସମାଜରେ ବିପ୍ଳବ ଓ ଭୟଙ୍କର ଗଣ୍ଡଗୋଳ ଓ ରକ୍ତପାତ ଘଟାଇବା ବ୍ୟକ୍ତି |\n\n\n\n\n\n\n\n\n\n',tourism
'ଶିମିଳିପାଳ ଜାତୀୟ ଉଦ୍ୟାନ\n\nଶିମିଳିପାଳ ଜାତୀୟ ଉଦ୍ୟାନ ଓଡ଼ିଶାର ମୟୁରଭଞ୍ଜ ଜିଲାରେ ଅବସ୍ଥିତ ଏକ ଜାତୀୟ ଉଦ୍ୟାନ । ଏଠାରେ ମହାବଳ ବାଘ, ହରିଣ ଓ ଅନ୍ୟାନ୍ୟ ଜାତିର ଜୀବଜନ୍ତୁ ବାସ କରନ୍ତି । ଶିମିଳିପାଳ ନାଆଁ ଶିମୁଳି (red silk)ର ଘନ ଜଙ୍ଗଲର ଅବସ୍ଥିତିରୁ ଆସିଛି ।\n\nଏହି ଅଭୟାରଣ୍ୟର ଆୟତନ ୮୪୫.୭୦ ବର୍ଗ କି.ମି.s (୩୨୬.୫୩ ବର୍ଗ ମି.) । ଏହା ମଧ୍ୟରେ ଜୋରନ୍ଦା ଓ ବରେହିପାଣି ଜଳପ୍ରପାତ ରହିଛି । ଶିମିଳିପାଳରେ ୯୯ଟି ମହାବଳ ବାଘ, ୪୩୨ଟି ବଣୁଆ ହାତୀ ଅଛନ୍ତି ।[୧] ଏହାଛଡା ଶିମିଳିପାଳରେ ଗୟଳ (Indian Bison), ଚଉଶିଙ୍ଗା ହରିଣ ଆଉ ମଧ୍ୟ ଏକ ଅର୍କିଡାରିଅମ ଅଛି ମଧ୍ୟ ଅଛନ୍ତି ।\n\n\n',tourism
'ଧବଳେଶ୍ଵର ମନ୍ଦିର\n\nଧବଳେଶ୍ଵର ଶିବ ମନ୍ଦିର ଓଡ଼ିଶାର କଟକ ଜିଲାରେ ଅବସ୍ଥିତ ଏକ ମହାଦେବ ମନ୍ଦିର ।\n\nଭୌଗୋଳିକ ଅବସ୍ଥିତି\nଭୁବନେଶ୍ୱର ରୁ ବାରଙ୍ଗ ଓ ନରାଜ ଦେଇକି ଅଥବା କଟକ ଚୌଦ୍ଵାର ଦେଇକି ଧବଳେଶ୍ଵର ଦ୍ଵୀପ କୁ ଯାଇହୁଏ । ଧବଳେଶ୍ଵର ଦ୍ଵୀପ ଧବଳେଶ୍ଵର ମହାଦେବ ଙ୍କ ପାଇଁ ପ୍ରସିଦ୍ଧ । ଏହି ଦ୍ଵୀପ ଚାରି ପାଖେ ମହାନଦୀ ବହିଯାଇଛି । ଏହି ଦ୍ଵୀପ କୁ ଡଙ୍ଗା ନହେଲେ ଝୁଲା ପୋଲ ଦ୍ଵାରା ଯାଇହୁଏ ।\nପର୍ବ ପର୍ବାଣି\nଏହା ଏକ ଶୈବ ପୀଠ ହୋଇଥିବାରୁ ମହାଶିବରାତ୍ରି ସହ ଶୀତଳ ଷଷ୍ଠୀ ଅଶୋକାଷ୍ଟମୀ ମହାଡମ୍ବର ରେ ପାଳିତ ହୁଏ । ଅନ୍ୟାନ୍ୟ ପର୍ବ ମଧ୍ୟ ଏଠାରେ ପାଳିତ ହୁଏ । କାର୍ତ୍ତିକ ମାସ ରେ ଖାସ କରି ସୋମବାର ମାନଙ୍କରେ ଏଠାରେ ପ୍ରବଳ ଭିଡ ପରିଲକ୍ଷିତ ହୁଏ । ପୁରୀ ଶ୍ରୀମନ୍ଦିର ଭଳିଆ ଏଠାରେ ପୂର୍ବପୁରୁଷ ଙ୍କ ପ୍ରତି ପିଣ୍ଡ ଦାନ ମଧ୍ୟ କରିହୁଏ ।\nସୁବିଧା ସୁଯୋଗ\n\n୫ବର୍ଷ ପୂର୍ବେ ଲୋକେ ଏଠାକୁ ଡଙ୍ଗା ଦେଇ ଯାଉଥିଲେ । କିନ୍ତୁ କାର୍ତ୍ତିକ ମାସ ରେ ବର୍ଦ୍ଧିତ ପର୍ଯ୍ୟଟକ ଓ ବଢୁଥିବା ଦୁର୍ଘଟଣା କୁ ଦେଖିକି ଓଡିଶା ସରକାର ଏଠାରେ ଏକ ପାଦଚଲା ଝୁଲାପୋଲ ନିର୍ମାଣ କରିଛନ୍ତି । ଏହା ଏସିଆ ର ଦୀର୍ଘତମ ପାଦଚଲା ଝୁଲାପୋଲ । ସରକାର ଙ୍କ ଦ୍ଵାରା ଏଠାରେ ଏକ ପର୍ଯ୍ୟବେକ୍ଷଣ କୋଠା ମଧ୍ୟ ଅଛି ।\n\nଯାହା ଦେଖିବେ\nଏହା ଏକ ଦ୍ଵୀପ ହୋଇଥିବାରୁ ଏହାର ପ୍ରାକୃତିକ ସୌନ୍ଦର୍ଯ୍ୟ ବେଶ ମନୋରମ । ମେଘୁଆ ପାଗ ନହେଲେ ଶୀତ ଋତୁ ଏସ୍ଥାନକୁ ଯିବାର ପ୍ରକୃଷ୍ଟ ସମୟ । ଏଠାରେ ନଉକା ବିହାର ର ସୁଯୋଗ ମଧ୍ୟ ରହିଛି । ମହାନଦୀ ରୁ ଧବଳେଶ୍ଵର ମନ୍ଦିରର ଦୃଶ୍ୟ ଅତ୍ୟନ୍ତ ମନୋରମ ।\n',tourism
'ଭୁବନେଶ୍ୱର\nଭୁବନେଶ୍ଵର ଓଡ଼ିଶାର ରାଜଧାନୀ ଅଟେ । ଭୁବନେଶ୍ୱର ୧୯୪୮ ମସିହାରେ ଓଡ଼ିଶାର ରାଜଧାନୀ ଭାବେ ଗଠିତ ହୋଇଥିଲା । ଏହି ନଗର ପାଖାପାଖି ଦୁଇହଜାର ବର୍ଷ ପୁରୁଣା । ଭୁବନେଶ୍ୱରରେ ବିଭିନ୍ନ କାଳର ପ୍ରାୟ ୬୦୦ ମନ୍ଦିର ଅଛି, ସେଥିପାଇଁ ଏହାକୁ ମନ୍ଦିର ମାଳିନୀ ନଗର ବି କୁହାଯାଏ । ଏହି ମନ୍ଦିର ମାନଙ୍କ ମଧ୍ୟରେ ଲିଙ୍ଗରାଜ, ରାଜରାଣୀ, ମୁକ୍ତେଶ୍ଵର ଆଦି ଦେଶ ବିଦେଶରେ ପରିଚିତ । ପୂର୍ବ ଭାରତରେ ପୁରୀ, କୋଣାର୍କ ଓ ଭୁବନେଶ୍ୱରକୁ ସ୍ଵର୍ଣ ତ୍ରିଭୁଜ ବୋଲି କୁହାଯାଏ, ଯାହା ପର୍ଯ୍ୟଟକମାନଙ୍କ ଦ୍ବାରା ବିଶେଷ ଆଦୃତ ହୋଇଅଛି ।\n\nଭୁବନେଶ୍ୱର ୨୦୦୦ ବର୍ଷ ଆଗରୁ ଚେଦି ବଂଶ ଦ୍ବାରା ଆରମ୍ଭ ହୋଇଥିଲା ଯେଉଁମାନଙ୍କ ରାଜଧାନୀ ବର୍ତ୍ତମାନର ଭୁବନେଶ୍ୱର ପାଖ ଶିଶୁପାଳଗଡ଼ରେ ଥିଲା । ଭୁବନେଶ୍ୱର ତୋଷାଳୀ, କଳିଙ୍ଗ ନଗରୀ, ନଗର କଳିଙ୍ଗ, ଏକାମ୍ର କାନନ, ଏକାମ୍ର କ୍ଷେତ୍ର ଏବଂ ମନ୍ଦିର ମାଳିନୀ ନଗରୀ ନାମରେ ପ୍ରସିଦ୍ଧ |\n\n୧୯୪୮ ମସିହା ଏପ୍ରିଲ ୧୩ତାରିଖ ଦିନ ଭୁବନେଶ୍ୱରରେ ନୂଆ ରାଜଧାନୀର ପ୍ରତିଷ୍ଠା ଫଳକ ତତ୍କାଳିନ ପ୍ରଧାନମନ୍ତ୍ରୀ ଜବାହାରଲାଲ ନେହେରୁଙ୍କ କରକମଳରେ ସ୍ଥାପିତ ହୋଇଥିଲା| ସେହି ପ୍ରତିଷ୍ଠା ଫଳକଟି ବର୍ତ୍ତମାନ ବିଧାନସଭା ସନ୍ନିକଟ ପାଚେରୀ ନିକଟରେ ଲାଗିଛି |\n\nଲିଙ୍ଗରାଜ ମନ୍ଦିର\n\nଲିଙ୍ଗରାଜ ମନ୍ଦିର ଓଡ଼ିଶାର ଭୁବନେଶ୍ଵରରେ ଥିବା ଏକ ପୁରାତନ ହରିହର ମନ୍ଦିର । ଏହା ୧୧ଶ ଶତାବ୍ଦୀରେ ରାଜା ଯଯାତି କେଶରୀଙ୍କ ଦେଇ ନିର୍ମିତ ହୋଇଥିଲା ।\n\nଲିଙ୍ଗରାଜ ମନ୍ଦିର କଳିଙ୍ଗ ପଞ୍ଚରଥ ଶୈଳୀରେ ତିଆରି ଭୁବନେଶ୍ଵରର ସବୁଠାରୁ ବଡ଼ ମନ୍ଦିର । ଏହା ଆୟତନ ୫୨୦ ଫୁଟରେ ୪୬୫ ଫୁଟ । ଏହି ମନ୍ଦିରର କାନ୍ଥ ୭ ଫୁଟ ୬ ଇଞ୍ଚ । ବାହାରର ଆଘାତରୁ ବଞ୍ଚାଇବା ପାଇଁ ଏହାର ଭିତର ପାଖ କାନ୍ଥରେ ଏକ ଛାତ ଅଛି । \n\nଇତିହାସ\n\nଲିଙ୍ଗରାଜ ଶବ୍ଦର ଅର୍ଥ ହେଉଛି \'ଲିଙ୍ଗା ମାନଙ୍କର ରାଜା\', \'ଲିଙ୍ଗ ପୂଜା\' ଶିବ ପୂଜାର ପ୍ରତୀକ ହୋଇଥିବାରୁ ଏହା ଏକ ଶୈବ କ୍ଷେତ୍ର ଭାବରେ ଜଣାଶୁଣା । ଶିବ ଏଠାରେ ତ୍ରିଭୁବନେଶ୍ଵର (ସ୍ଵର୍ଗ, ମର୍ତ୍ତ୍ୟ ଓ ପାତାଳର ଦେବ) ଭାବରେ ପୂଜା ପାଇଥାନ୍ତି । ଏଠାରେ ଦେବୀ ଭୁବନେଶ୍ଵରୀ ମଧ୍ୟ ଲିଙ୍ଗରାଜଙ୍କ ସହିତ ପୂଜା ପାଇଥାନ୍ତି ।\n\nଏହି ମନ୍ଦିର ୧୦୦୦ ବର୍ଷରୁ ଅଧିକ ପୁରୁଣା । ଏହା ଷଷ୍ଠ ଶତାବ୍ଦୀରେ ତିଆରି ହୋଇଥିବାର ଅନେକ ପୁରାଣରେ ପ୍ରମାଣ ମିଳୁଥିଲେ ମଧ୍ୟ ୧୧ଶ ଶତାବ୍ଦୀରେ ପୁନର୍ନିମିତ ହୋଇଥିଲା ।[୨] ଲିଙ୍ଗରାଜ ମନ୍ଦିରର ନିର୍ମାଣ ସରିବା ବେଳକୁ ବିଷ୍ଣୁ ପୂଜାର ଆରମ୍ଭ ହୋଇସାରିଥିଲା ଯାହା ଏଠାରେ ହର (ଶିବ) ଓ ହରି (ବିଷ୍ଣୁ)ଙ୍କ ମିଳନର ପ୍ରମାଣ ଦେଇଥାଏ ।\n\nମହାପ୍ରଭୁ ଲିଙ୍ଗରାଜଙ୍କୁ ଭକ୍ତମାନଙ୍କ ଦେଇ କଦଳୀ, ନଡ଼ିଆ ଓ କୋରାଖଇ ଅର୍ପଣ କରାଯାଇଥାଏ\n\n',tourism
'ଶ୍ରୀମନ୍ଦିରରେ ପାଳିତ ପର୍ବପର୍ବାଣୀ\n\n    ପଣା ସଂକ୍ରାନ୍ତି: ମହା ବିଷୁବ ସଂକ୍ରାନ୍ତି: ଓଡ଼ିଆ ନବବର୍ଷ\n    ଅକ୍ଷୟ ତୃତୀୟା ବା ଅଖି ତୃତୀୟା: ବୈଶାଖ ଶୁକ୍ଳ ତୃତୀୟା : ରଥ ନିର୍ମାଣ ଅନୁକୂଳ | ଚନ୍ଦନ ଯାତ୍ରା ଆରମ୍ଭ |\n    ଚନ୍ଦନ ଯାତ୍ରା ବା ଗନ୍ଧଲେପନ ଯାତ୍ରା: ବୈଶାଖ ଶୁକ୍ଳ ତୃତୀୟା (ଅକ୍ଷୟ ତୃତୀୟା) ଠାରୁ ୪୨ ଦିନ ପର୍ଯ୍ୟନ୍ତ ମହାଲକ୍ଷ୍ମୀ, ଭୂଦେବୀ, ମଦନ ମୋହନ, ରାମ କୃଷ୍ଣ, ଲକ୍ଷ୍ମୀ, ସରସ୍ବତୀ ଓ ପଞ୍ଚ ଶିବ (ଶ୍ରୀ ଲୋକନାଥ, ଶ୍ରୀ ଯମେଶ୍ବର, ଶ୍ରୀ କପାଳମୋଚନ, ଶ୍ରୀ ମାର୍କଣ୍ଡେଶ୍ବର ଓ ଶ୍ରୀ ନୀଳକଣ୍ଠେଶ୍ବର) ପାଲିଙ୍କିରେ ନରେନ୍ଦ୍ର ପୋଖରୀକୁ ଯାଇ ୨୧ ଦିନ ପର୍ଯ୍ୟନ୍ତ ସନ୍ଧ୍ୟାରେ ଚାପ ଖେଳନ୍ତି\n    ନିଳାଦ୍ରି ମହୋଦୟ (ଅଧିବାସ):\n    ନିଳାଦ୍ରି ମହୋଦୟ: ବୈଶାଖ ଶୁକ୍ଳ ଅଷ୍ଟମୀ\n    ଭିତର ଚନ୍ଦନ: ଜ୍ୟେଷ୍ଠ କୃଷ୍ଣପକ୍ଷ ଏକାଦଶୀ (ଜଳକ୍ରିଡ଼ା ଏକାଦଶୀ):\n    ନୃସିଂହ ଜନ୍ମ: ବୈଶାଖ ଶୁକ୍ଳ ଚତୁର୍ଦ୍ଦଶୀ\n    ଶୀତଳ ଷଷ୍ଠୀ: ଜ୍ୟେଷ୍ଠ ଶୁକ୍ଳ ଷଷ୍ଠୀ (ଆରଣ୍ୟ ଷଷ୍ଠୀ): ଶିବପାର୍ବତୀଙ୍କ ବିବାହ ଉତ୍ସବ\n    ରାଜେନ୍ଦ୍ରାଭିଷେକ: ଜ୍ୟେଷ୍ଠ ଶୁକ୍ଳପକ୍ଷ ଦଶମୀ:\n    ରୁକ୍ମିଣୀ ହରଣ: ଜ୍ୟେଷ୍ଠ ଶୁକ୍ଳପକ୍ଷ ଏକାଦଶୀ: ଦେବବିବାହ ବା ପଦ୍ମା ଏକାଦଶୀ \n    ଚମ୍ପକ ଦ୍ବାଦଶୀ: ଜ୍ୟେଷ୍ଠ ଶୁକ୍ଳଦ୍ବାଦଶୀ: ଚମ୍ପାଫୁଲଦ୍ବାରା ବିଷ୍ଣୂପୂଜା (ଶ୍ରୀକୃଷ୍ଣଙ୍କ ବିବାହୋତ୍ସବ) |\n    ଦଇତାପତିଙ୍କ ପ୍ରବେଶୋତ୍ସବ\n    ସ୍ନାନ ପୂର୍ଣ୍ଣିମା: ଶ୍ରୀଜଗନ୍ନାଥଙ୍କ ଜନ୍ମଦିନ, ଗଜ ବେଶ\n    ଅଣସର: ଆଷାଢ଼ କୃଷ୍ଣ ପ୍ରତିପଦଠାରୁ ପନ୍ଦରଦିନ କାଳ\n        କରାଳ କର୍ମ: ଆଷାଢ଼ କୃଷ୍ଣ ପ୍ରତିପଦ ରୁ ଚତୁର୍ଥୀ: ଠାକୁରମାନଙ୍କର ଅଙ୍ଗର ବସ୍ତ୍ରକୁ ଉତାରି କରାଳକାମ କରାଯାଏ\n        ଫୁଲରି ତେଲ ଲାଗି: ଆଷାଢ଼ କୃଷ୍ଣ ପଞ୍ଚମୀ ରୁ ସପ୍ତମୀ: ବଡ଼ ଓଡ଼ିଆ ମଠ ଏହି ସେବା ପାଇଁ ଆବଶ୍ୟକୀୟ ପଦାର୍ଥ (କର୍ପୂର, ଚୂଆ, ପରଖ, ପିଙ୍ଗଳ ଓ ରାଶିତେଲ) ଯୋଗାଇଥାଆନ୍ତି ଏହା ପୂର୍ବ ବର୍ଷ ହେରା ପଞ୍ଚମୀ ଠାରୁ ମାଟି ତଳେ ପୋତା ହୋଇ ରଖାଯାଇଥାଏ\n        ଶ୍ରୀକପଡ଼ା ଉତ୍ସବ ବା ପଟ୍ଟାବନ୍ଧନ: ଆଷାଢ଼ କୃଷ୍ଣ ଅଷ୍ଟମୀ: ଏହିଦିନ ଶ୍ରୀ ଜୀଉମାନଙ୍କୁ କପଡ଼ା ବନ୍ଧନ କରାଯାଏ\n        ମସୃଣ ଲେପନ: ଆଷାଢ଼ କୃଷ୍ଣ ନବମୀ: ଶ୍ରୀ ଜୀଉମାନଙ୍କୁ ଚନ୍ଦନ, କର୍ପୂର, ରାଶିତେଲ, ଏବଂ ଝୁଣା ଇତ୍ୟାଦି ଲେପନ କରାଯାଏ\n        ଚକା ବିଜେ: ଆଷାଢ଼ କୃଷ୍ଣ ଦଶମୀ: ତିନିଟି ପଥର ଚକତି ଉପରେ ଶ୍ରୀ ଜୀଉମାନଙ୍କୁ ଅପସ୍ଥାପିତ କରି କସ୍ତୁରି, କୁଙ୍କୁମ ଇତ୍ୟାଦି ଲେପନ କରାଯାଏ ଏହି ଚକତି ମାନଙ୍କ ମଧ୍ୟରୁ ଗୋଟିକରେ ଶ୍ରୀଜଗନ୍ନାଥ ଏବଂ ସୁଦର୍ଶନ ତଥା ଅନ୍ୟ ଗୋଟିଏ ଲେଖାଁଏରେ ଶ୍ରୀବଳଭଦ୍ର ଓ ସୁଭଦ୍ରା ଅବସ୍ଥାପିତ ହୁଅନ୍ତି\n        ଚନ୍ଦନ ଲାଗି: ଆଷାଢ଼ କୃଷ୍ଣ ଏକାଦଶୀ: ଶ୍ରୀ ଜୀଉମାନଙ୍କୁ ଚନ୍ଦନ, କର୍ପୂର, ଚୁଆ, କସ୍ତୁରି ଓ କୁଙ୍କୁମ ଇତ୍ୟାଦି ମିଶ୍ରିତ କରି ଲେପନ କରାଯାଏ ଦଶମୂଳ (ବେଲ, ଗମ୍ବାରୀ, ଫଣଫଣା, ଅଗବଥୁ, ପାଟେଳୀ, ଶାଳପର୍ଣ୍ଣୀ, କୃଷ୍ଣପର୍ଣ୍ଣୀ, ବୃହତୀ, ଅଙ୍କରାନ୍ତି ଓ ଗୋଖୁରା) ମୋଦକ ଲାଗି କରାଯାଏ\n        ଓଷା ଲାଗି ବା ରାଜ ପ୍ରସାଦ ବିଜେ: ଆଷାଢ଼ କୃଷ୍ଣ ଦ୍ବାଦଶୀ: ଠାକୁରମାନଙ୍କୁ ପ୍ରସାଦ ବିଜେ କରାଯାଏ\n        ଅଣସର ତ୍ରୟୋଦଶୀ: ଆଷାଢ଼ କୃଷ୍ଣ ତ୍ରୟୋଦଶୀ: ଶ୍ରୀ ଜୀଉମାନଙ୍କର ଘଣା ଲାଗି ଓ ପାଟ ବସ୍ତ୍ରର ପୟର ପୂଜା ହୁଏ\n        ବନକ ଲାଗି ଓ ଚକା ଅପସର: ଆଷାଢ଼ କୃଷ୍ଣ ଚତୁର୍ଦ୍ଦଶୀ: ବନକ ଲାଗି କରାଯାଏ ଅଣସରର ଶେଷ ଦିବସ\n        ନବଯୌବନ ଦର୍ଶନ: ଆଷାଢ଼ ଅମାବାସ୍ୟା (ଉଭା ଅମାବାସ୍ୟା): ଏହିଦିନ ନୂତନ ଚିତ୍ରିତ ଠାକୁରମାନଙ୍କୁ ସର୍ବସାଧାରଙ୍କ ଦର୍ଶନ ନିମନ୍ତେ ଉଭା କରାଯାଏ\n    ନେତ୍ରୋତ୍ସବ : ଆଷାଢ଼ ଶୁକ୍ଳ ପ୍ରତିପଦା (ରଥଯାତ୍ରାର ପୂର୍ବଦିନ): ଶ୍ରୀ ଜୀଉମାନଙ୍କର ଆଖିର ରଙ୍ଗ ସମ୍ପୁର୍ଣ୍ଣ କରାଯାଏ\n    ରଥଯାତ୍ରା: ଆଷାଢ଼ ଶୁକ୍ଳ ଦ୍ବିତୀୟା: ରଥରେ ଆଡ଼ପ ମଣ୍ଡପ (ଗୁଣ୍ଡିଚା ମନ୍ଦିର)କୁ ବିଜେ କରନ୍ତି\n        ହେରାପଞ୍ଚମୀ: ଆଷାଢ଼ ଶୁକ୍ଳ ପଞ୍ଚମୀ: ମହାଲକ୍ଷ୍ମୀ ଶ୍ରୀଜଗନ୍ନାଥଙ୍କୁ ହେରିବାକୁ ଘଣ୍ଟ ଘଣ୍ଟା, କାହାଳୀ ସହ ସୁସଜ୍ଜିତ ପାଲିଙ୍କିରେ ବସି (ଲୁଚିକରି) ଗୁଣ୍ଡିଚା ମନ୍ଦିରକୁ ଯାଆନ୍ତି ଓ ରଥଯାତ୍ରାରେ ସଙ୍ଗରେ ନେଇ ନଥିବାରୁ କ୍ରୋଧ ଜର୍ଜରିତ ହୋଇ ଶ୍ରୀଜଗନ୍ନାଥଙ୍କ ନନ୍ଦିଘୋଷ ରଥରୁ ଖଣ୍ଡେ କାଠ ଭାଙ୍ଗି ଦେଇ ଫେରି ଆସନ୍ତି\n        ବାହୁଡ଼ା ଯାତ୍ରା: ଆଷାଢ଼ ଶୁକ୍ଳପକ୍ଷ ଦଶମୀ (ବାହୁଡ଼ା ଦଶମୀ): ଏ ଦିନ ଶ୍ରୀଜଗନ୍ନାଥ ମହାପ୍ରଭୁ ରଥରେ ଗୁଣ୍ଡିଚା ଘରୁ ବଡ଼ ଦେଉଳକୁ ଫେରନ୍ତି\n        ସୁନାବେଶ ବା ବଡ଼ ତଢ଼ାଉ ବେଶ: ଆଷାଢ଼ ଶୁକ୍ଳପକ୍ଷ ଏକାଦଶୀ\n            ହରିଶୟନ: ଆଷାଢ଼ ଶୁକ୍ଳପକ୍ଷ ଏକାଦଶୀ (ବଡ଼) (ହରିଶୟନ ଏକାଦଶୀ)\n        ଗରୁଡ଼ ଶୟନ ଦ୍ବାଦଶୀ:\n        ଅଧର ପଣା: ଆଷାଢ଼ ଶୁକ୍ଳପକ୍ଷ ତ୍ରୟୋଦଶୀ\n        ନିଳାଦ୍ରି ବିଜେ: ଆଷାଢ଼ ଶୁକ୍ଳପକ୍ଷ ଚତୁର୍ଦ୍ଦଶୀ ଦିନ ମହାପ୍ରଭୁ ଜଗନ୍ନାଥ, ବଳଭଦ୍ର, ସୁଭଦ୍ରା ଓ ସୁଦର୍ଶନ ଶ୍ରୀମନ୍ଦିରକୁ ବିଜେ କରିଥାନ୍ତି ।\n    କର୍କଟ ସଂକ୍ରାନ୍ତି ବା ଦକ୍ଷିଣାୟନ ଯାତ୍ରା: ଏହି ଦିନ ସୂର୍ଯ୍ୟଙ୍କର ଦକ୍ଷିଣାୟନ ଗତି ହେତୁ ଯେଉଁ ସଂକ୍ରାନ୍ତିର ଆରମ୍ବ ହୋଇଥାଏ ତାହାକୁ ପୁରାଣ ମତେ କର୍କଟ ସଂକ୍ରାନ୍ତି ଭାବରେ ପାଳନ କରାଯାଇଥାଏ ।\n    ଚିତାଲାଗି ଅମାବାସ୍ୟା: ଶ୍ରାବଣ ଅମାବାସ୍ୟା (ଚିତଉ ଅମାବାସ୍ୟା):\n    ବାଡ଼ି ନୃସିଂହ ବିଜେ:\n    ଝୁଲଣ ଯାତ୍ରା: ଶ୍ରାବଣ ଶୁକ୍ଳ ଦଶମୀ ଠାରୁ ପ୍ରତିପଦ ପର୍ଯ୍ୟନ୍ତ\n    ବଳଭଦ୍ର ଜନ୍ମ : ଶ୍ରାବଣ ପୂର୍ଣ୍ଣମୀ (ଗହ୍ମାପୂର୍ଣ୍ଣମୀ):\n    ରାହୁରେଖା ଲାଗି:\n    ନଗର୍ଭଉଦକ ବନ୍ଦାପନା/ ଯେଉଡ଼ ଭୋଗ:\n    କୃଷ୍ଣ ଜନ୍ମ: ଭାଦ୍ରବ କୃଷ୍ଣାଷ୍ଟମୀ (ଶ୍ରୀକୃଷ୍ଣ ଜନ୍ମାଷ୍ଟମୀ ଓ ଦୂର୍ଗାଜନ୍ମାଷ୍ଟମୀ):\n    ନନ୍ଦୋତ୍ସବ: ଭାଦ୍ରବ କୃଷ୍ଣନବମୀ: ଜନ୍ମାଷ୍ଟମୀର ପରଦିନ କୃତ ଉତ୍ସବ\n    ବଣଭୋଜି ବେଶ: କୋଳିବିକା/ ବକାସୁର ବଧ ବେଶ\n    କାଳୀୟ ଦଳନ ବେଶ: ଭାଦ୍ରବ କୃଷ୍ଣପକ୍ଷ ଏକାଦଶୀ (କାଳୀଦଳନ ଏକାଦଶୀ): ଧେନୁକାସୁର ବଧ ବେଶ:\n    ପ୍ରଳମ୍ବାସୁର ବଧ ବେଶ: ଭାଦ୍ରବ କୃଷ୍ଣପକ୍ଷ ଦ୍ବାଦଶୀ\n    କୃଷ୍ଣ ବଳରାମ ବେଶ: ଭାଦ୍ରବ କୃଷ୍ଣପକ୍ଷ ତ୍ରୟୋଦଶୀ\n    ସପ୍ତପୁରୀ ଅମାବାସ୍ୟା: ଭାଦ୍ରବ ଅମାବାସ୍ୟା (ସାତପୁରୀ ଅମାବାସ୍ୟା):\n    ଦାବାଗ୍ନି ଓ ନିକୁଞ୍ଜ ଲୀଳା:\n    ଅନ୍ଧ ପ୍ରସ୍ତାବ ଲୀଳା:\n    ଗଣେଶ ଚତୁର୍ଥୀ: ଭାଦ୍ରବ ଶୁକ୍ଳ ଚତୁର୍ଥୀ: ପାଞ୍ଜି ପୂଜା, ଗଣେଶ ପୂଜା\n    ରେଖା ପଞ୍ଚମୀ: ଭାଦ୍ରବ କୃଷ୍ଣ ପଞ୍ଚମୀ (ରକ୍ଷା ପଞ୍ଚମୀ): ଶ୍ରୀଜଗନ୍ନାଥଙ୍କ ରେଖା ଲାଗି\n    କୃଷ୍ଣ ଲିଳା:\n    ରାଧାଜନ୍ମାଷ୍ଟମୀ: ଭାଦ୍ରବ ଶୁକ୍ଳାଷ୍ଟମୀ(ଦୁର୍ବ୍ବାଷ୍ଟମୀ): ରାଧିକା ଏହିଦିନ ଜନ୍ମଗ୍ରହଣ କରିଥିଲେ ଶ୍ରୀସୁଦର୍ଶନ ଦେବଙ୍କ ଆଶ୍ରମ ବିଜେ |\n    ଲବଣି ଖିଆ: ମଥୁରାହାଟ ଜୁର ଉତ୍ସବ\n    ପାର୍ଶ୍ବପରିବର୍ତ୍ତନ ଏକାଦଶୀ: ଭାଦ୍ରବ ଶୁକ୍ଳ ଏକାଦଶୀ (ବଡ଼): ଶୟନ ଏକାଦଶିର ପରବର୍ତ୍ତୀ ବଡ଼ ଏକାଦଶୀ ଏ ଦିନ ବିଷ୍ଣୁ ଶୋଇଥିବା ଅବସ୍ଥାରେ ବାଆଁପାଖରୁଉ ଡାହାଣ ପାଖକୁ କଡ଼ ଲେଉଟାନ୍ତି ବୋଲି ବିଶ୍ବାସ\n    ବାମନ ଜନ୍ମ: ଭାଦ୍ରବ ଶୁକ୍ଳଦ୍ବାଦଶୀ: ସୁନିଆ/ ଗରୁଡ଼ ପାର୍ଶ୍ବ ପରିବର୍ତ୍ତନ/ ଇନ୍ଦ୍ରଧ୍ବଜ ପୂଜା | ବାମନ ଅବତାରତେ ବିଷ୍ଣୁ ଏ ଦିନ ଅଦିତିଙ୍କ ଗର୍ଭରୁ ଆବିର୍ଭୁତ ହୋଇଥିଲେ\n    ଅନନ୍ତ ଚତୁର୍ଦ୍ଦଶୀ: ଅନନ୍ତ ବାସୁଦେବ ମନ୍ଦିରରେ ନିତି ସମାପନ କରାଯାଏ\n    ଇନ୍ଦ୍ର ଗୋବିନ୍ଦ ପୂଜା:\n    ସହସ୍ର କୁମ୍ଭ ଅଭିଷେକ: ଆଶ୍ବିନ କୃଷ୍ଣ ଅଷ୍ଟମୀ\n    ଦଶହରା: ଆଶ୍ବିନ ଶୁକ୍ଳପକ୍ଷ ଦଶମୀ: ଆୟୁଧ ପୂଜା ଓ ବିଜୟା ଦଶମୀ\n    ଦ୍ବିତୀୟା ଓଷା: ଲକ୍ଷ୍ମୀ ମନ୍ଦିରରେ ନିତି ଅନୁଷ୍ଠିତ ହୁଏ\n    କାର୍ତ୍ତିକ ବ୍ରତ: (ରାଧା ଦାମୋଦର ବେଶ) ଆଶ୍ବିନ ଶୁକ୍ଳ ଏକାଦଶୀ ଠାରୁ କାର୍ତ୍ତିକ ଶୁକ୍ଳ ଦଶମୀ\n    କୁମାର ପୂର୍ଣ୍ଣିମା: ଆଶ୍ବିନ ପୂର୍ଣ୍ଣମୀ: ପଶା ଖେଳ ଅନୁଷ୍ଠିତ ହୁଏ\n    ଗର୍ଭଣା ସଂକ୍ରାନ୍ତି:\n    ହରି ଉତ୍ଥାପନ ଏକାଦଶୀ: କାର୍ତ୍ତିକ ଶୁକ୍ଳ ଏକାଦଶୀ (ବଡ଼): ଦେବୋତ୍ଥାନ ଏକାଦଶୀ ବା ପ୍ରବୋଧନ ଯାତ୍ରା ଓ ଲକ୍ଷ୍ମୀନାରାୟଣ ବେଶ\n    ଗରୁଡ଼ ଉତ୍ଥାପନ ଦ୍ବାଦଶୀ: କାର୍ତ୍ତିକ ଶୁକ୍ଳଦ୍ବାଦଶୀ (ଗରୁଡ଼ ଦ୍ବାଦଶୀ): ବାଙ୍କଚୁଡ଼ା ବେଶ\n    ପଞ୍ଚକ ବେଶ:\n    ନବାନ୍ନ:\n    ପ୍ରଥମାଷ୍ଟମୀ: ମାର୍ଗଶୀର କୃଷ୍ଣାଷ୍ଟମୀ (ପ୍ରଥମାଷ୍ଟମୀ)- ବନ୍ଦାପନା ନିତି ହୁଏ\n    ଦେବ ଦୀପାବଳୀ: ଏହିଦିନ ଶ୍ରୀଜଗନ୍ନାଥ ଓ ବଳଭଦ୍ର କଶ୍ୟପ, ଅଦିତି, ଦଶରଥ, କୌଶଲ୍ୟା, ଦେବକୀ, ବସୁଦେବ, ନନ୍ଦ ଓ ଯଶୋଦାଙ୍କ ଉଦ୍ଧେଶ୍ୟରେ ଶ୍ରାଦ୍ଧ କରନ୍ତି\n    ଓଢ଼ଣ ଷଷ୍ଠୀ: ମାର୍ଗଶିର ଶୁକ୍ଳ ଷଷ୍ଠୀ (ମୂଳକ ଷଷ୍ଠୀ/ ପ୍ରାବରଣ ଷଷ୍ଠୀ / ଗୁହ ଷଷ୍ଠୀ) : ଏହିଦିନ ଠାରୁ ଶୀତ ବସ୍ତ୍ର ପରିଧାନ କରନ୍ତି\n    ପାଣ୍ଡୁ ପୂର୍ଣ୍ଣିମା: ମାର୍ଗଶିର ପୂର୍ଣ୍ଣମୀ:\n    ଧନୁ ସଂକ୍ରାନ୍ତି: ଏହି ଦିନ ଠାରୁ ପହଲି ଭୋଗ ଆରମ୍ଭ ହୋଇ ମକର ସଂକ୍ରାନ୍ତି ରେ ଶେଷ ହୁଏ\n    ବଉଳ ଉଆଁସ ବା ବକୁଳ ଅମାବାସ୍ୟା: ପୌଷ ଅମାବାସ୍ୟା (ବଉଳ ଅମାବାସ୍ୟା) : ବରାହ ଜନ୍ମ ଏହିଦିନ ଗଇଁଠା ପୂଜା କରାଯାଏ\n    ପୁଷ୍ୟାଭିଷେକ:\n    ନବାଙ୍କ ବେଶ: (ଫୁଲ ମେଲାଣ)\n    ମକର ସଂକ୍ରାନ୍ତି ବା ଉତ୍ତରାୟଣ ଯାତ୍ରା: ଏହି ଦିନ ସୂର୍ଯ୍ୟଙ୍କର ଉତ୍ତର ଗତି ଆରମ୍ଭ ହୋଇଥାଏ । ଏହା ମନ୍ଦିର ସମେତ ସବୁ ଓଡ଼ିଆ ଘରେ ପାଳିତ ହୋଇଥାଏ ।\n    ପଦ୍ମ ବେଶ:\n    ବସନ୍ତପଞ୍ଚମୀ: ମାଘ ଶୁକ୍ଳପଞ୍ଚମୀ(ଶ୍ରୀପଞ୍ଚମୀ): ସରସ୍ବତୀ ମନ୍ଦିରରେ ପାଞ୍ଜି ପୂଜା କରାଯାଏ, ଶ୍ରୀଜଗନ୍ନାଥ ମହାପ୍ରଭୁଙ୍କ ପଞ୍ଚପଲ୍ଲବ ଲାଗି ରଥକାଠ ଅନୁକୂଳ |\n    ତିଳ ସପ୍ତମୀ:\n    ଭୌମ ଏକାଦଶୀ: ମାଘ ଶୁକ୍ଳ ଏକାଦଶୀ (ବଡ଼):\n    ମାଘ ପୂର୍ଣ୍ଣମୀ: (ଅଗ୍ନ୍ୟୁତ୍ସବ ପୂର୍ଣ୍ଣିମା ବା ଅଇଘରା ପୂର୍ଣ୍ଣିମା ବା ଅଗିଜଳା ପୂର୍ଣ୍ଣିମା) ଶ୍ରୀଜଗନ୍ନାଥଙ୍କ ଗଜଉଦ୍ଧାରଣ ବେଶ\n    ମହାଶିବରାତ୍ରି: ଶ୍ରୀଲୋକନାଥ ମନ୍ଦିରରେ ହରି ହର ଭେଟ ଅନୁଷ୍ଠିତ ହୁଏ\n    ଶିକାର ବା ବେନ୍ତ\n    ଦୋଳ ଯାତ୍ରା: ବସନ୍ତୋତ୍ସବ: ଫାଲ୍‌ଗୁନ ଶୁକ୍ଳ ଦଶମୀ (ଫଗୁ ଦଶମୀ) ଠାରୁ ପୂର୍ଣ୍ଣିମା ପର୍ଯ୍ୟନ୍ତ\n    ଅଗ୍ନି ଉତ୍ସବ: ରାଜାଗ୍ନି\n    ହୋଲି:\n    ଚୈତ୍ର ଗୁଣ୍ଡିଚା: ଚୈତ୍ର ଶୁକ୍ଳ ଷଷ୍ଠୀ(ଅଶୋକ ଷଷ୍ଠୀ/ ବାସନ୍ତୀ ଷଷ୍ଠୀ/ ସ୍କନ୍ଦ ଷଷ୍ଠୀ): ଶ୍ରୀମନ୍ଦିର ବେଢ଼ାରେ ଥିବା ସୂର୍ଯ୍ୟ ମନ୍ଦିର ପରିସରରେ ଏହା ପାଳନ କରାଯାଏ\n    ଅଶୋକାଷ୍ଟମୀ: ଚୈତ୍ର ଶୁକ୍ଳାଷ୍ଟମୀ: ଶ୍ରୀ ଭଣ୍ଡାର ଲୋକନାଥଙ୍କୁ ଇଶାନେଶ୍ବର ମହାଦେବଙ୍କ ମନ୍ଦିରକୁ ପଟୁଆରରେ ନିଆଯାଇ ନିତି ପାଳନ କରାଯାଏ ଏହା ପରେ ଶ୍ରୀଜଗନ୍ନାଥ ବଲ୍ଲଭ ମଠ ଦେଇ ମନ୍ଦିରକୁ ଫେରି ଆସନ୍ତି \n    ରାମ ନବମୀ: ଚୈତ୍ର ଶୁକ୍ଳନବମୀ: ଏ ଦିନ ରାମଚନ୍ଦ୍ରଙ୍କ ଜନ୍ମୋତ୍ସବ ପାଳନ ହୁଏ | ଜେଉଡ଼ ଭୋଗ |\n    ଯଜ୍ଞ ରକ୍ଷା: ଚୈତ୍ର ଶୁକ୍ଳ ଦଶମୀ\n    ସୀତା ବିବାହ: ଚୈତ୍ର ଶୁକ୍ଳ ଏକାଦଶୀ\n    ବନବାସ: ଚୈତ୍ର ଶୁକ୍ଳ ଦ୍ବାଦଶୀ\n    ଦମନକ ଲାଗି ବା ଦମନକ ଚୋରି: ଚୈତ୍ର ଶୁକ୍ଳ ତ୍ରୟୋଦଶୀ ଓ ଚତୁର୍ଦ୍ଦଶୀ\n    ଲଙ୍କା ପୋଡ଼ି: ଚୈତ୍ର ପୂର୍ଣ୍ଣମି\n    ସେତୁ ବନ୍ଧ: ବୈଶାଖ କୃଷ୍ଣ ପ୍ରତିପଦ\n    ରାବଣ ବଧ: ବୈଶାଖ କୃଷ୍ଣ ଦ୍ବିତୀୟା\n    ରାମାଭିଷେକ: ପୂନର୍ବସୁ ନକ୍ଷତ୍ର ସ୍ଥିତି ଅନୁଯାୟୀ ପାଳନ କରାଯାଏ \n',tourism
'ସୁଦର୍ଶନ\n\nବିଷ୍ଣୁଙ୍କ ଚକ୍ରର ନାମ ସୁଦର୍ଶନ ହିନ୍ଦୁ ଧର୍ମବିଶ୍ବାସ ଅନୁସାରେ, ମହାଦେବଙ୍କ ଆଦେଶ ଅନୁସାରେ ବିଶ୍ବକର୍ମା ସବୁ ଦେବତାଙ୍କ ତେଜରୁ ସାର ଗ୍ରହଣ ପୂର୍ବକ ଏ ଚକ୍ର ତିଆରି କରି ମହାଦେବଙ୍କୁ ଦେଇଥିଲେ ଦୈତ୍ୟମାନଙ୍କ ବିନାଶାର୍ଥ ମହାଦେବ ବିଷ୍ଣୁଙ୍କୁ ଏହି ଚକ୍ର ଅର୍ପଣ କରିଥିଲେ ଏହାର ଅରର ସଂଖ୍ୟା ବାର ଏହା ଷଟ୍କୋଣ ଓ ବଳୟତ୍ରୟ ସଂଯୁତ ବିଷ୍ଣୁ ମନ୍ଦିରର ଚୁଡ଼ାରେ ଏହି ଚକ୍ରର ଧାତୁମୟ ପ୍ରତିକୃତି ରଖାଯାଏ ପୁରୀର ବଡ଼ଦେଉଳରେ ଚତୁର୍ଦ୍ଧାମୂର୍ତ୍ତୀ ଜଗନ୍ନାଥ, ବଳଭଦ୍ର, ସୁଭଦ୍ରା ଓ ସୁଦର୍ଶନ ଚକ୍ର ବିରାଜିତ ଅଛି ଚତୁର୍ଭୁଜ ବିଷ୍ଣୁ ଗୋଟିଏ ହାତରେ ସର୍ବଦା ଏହି ଚକ୍ରକୁ ଧାରଣ କରନ୍ତି ଏବଂ ଏହାଦ୍ବାରା ଦୁଷ୍ଟ ଦଳନ ଓ ଶିଷ୍ଟ ପାଳନ କରନ୍ତି |\n\n\nପୌରାଣିକ ମତ\n\nତିନି ଯୁଗରେ ସୁଦର୍ଶନ ଚକ୍ର ଗୋଲାକାର ହୋଇଥିଲେ ହେଁ କଳିଯୁଗରେ ସ୍ତମ୍ଭାକାର ରୂପେ ବିରାଜିତ ଏହା ପଛରେ ଥିବା ପୌରାଣିକ ମତଟି ହେଲା: ସୁଦର୍ଶନ ଦୂତ ରୂପେ ବା କାର୍ଯ୍ୟନିର୍ବାହୀ ରୂପେ ପ୍ରଭୁଙ୍କ ସବୁ କାର୍ଯ୍ୟ ତୁଲାଉଥିବାରୁ ତାଙ୍କ ମନରେ ଅହଙ୍କାର ଜାତ ହେଲା ପ୍ରଭୁ ଏହା ଜାଣିପାରି ସୁଦର୍ଶନଙ୍କର ଅହଙ୍କାର ବିନାଶ ପାଇଁ କଦଳୀବନରେ ତପସ୍ୟା କରୁଥିବା ହନୁମାନଙ୍କୁ ଡାକି ଆଣିବା ପାଇଁ ସୁଦର୍ଶନଙ୍କୁ ପଠାଇଲେ ଅହଙ୍କାର ବଶତଃ ସୁଦର୍ଶନ ଗଲାବେଳେ କଦଳୀବନର ପତ୍ର ସବୁ କାଟି କାଟି ଯାଇ ସେଠାରେ ଅଭୟ ମୁଦ୍ରାରେ ତପସ୍ୟାରେ ବସିଥିବା ହନୁମାନଙ୍କୁ ପ୍ରଭୁଙ୍କ ବାର୍ତ୍ତା ଜଣାଇଲେ ହନୁମାନ ସବୁ ଜାଣିପାରି କହିଲେ ମୁଁ ଚିରଞ୍ଜିବୀ ହେଲେ ମଧ୍ୟ ବୃଦ୍ଧାବସ୍ଥା ଯୋଗୁଁ ଶୀଘ୍ର ଯାଇପାରିବି ନାହିଁ, ଏଣୁ ତୁମେ ଆଗରେ ଚାଲ ମୁଁ ପଛେ ପଛେ ପହଞ୍ଚିବି ସୁଦର୍ଶନ ଏହାଶୁଣି ଅହଙ୍କାରରେ ପୂର୍ବାପେକ୍ଷା ଦୁଇଗୁଣ ବେଗରେ ଯାଇ ପହଞ୍ଚିବା ବେଳକୁ ହନୁମାନ ସିଂହଦ୍ବାରରେ ଅପେକ୍ଷା କରିଛନ୍ତି ସୁଦର୍ଶନ ବିସ୍ମିତ ହୋଇ ପଚାରିଲେ, ତୁମ୍ଭେ ବୃଦ୍ଧ ହେତୁ ଶିଘ୍ର ଆସିପାରିବ ନାହିଁ ବୋଲି କହୁଥିଲ, ଏତେ ଶୀଘ୍ର ମୋ ପୂର୍ବରୁ କିପରି ପହଞ୍ଚିଲ? ହନୁମାନ ଉତ୍ତରଦେଲେ, ମୁଁ ପିତା ପବନଦେବଙ୍କୁ ସ୍ମରଣ କରିବାରୁ ସେ ମତେ ଏଠାରେ ପହଞ୍ଚାଇଲେ ମୁଁ ବୃଦ୍ଧ ହୋଇପାରେ କିନ୍ତୁ ପିତା ପବନଦେବ ବୃଦ୍ଧ ନୁହଁନ୍ତି, କାରଣ ଦେବତାମାନେ ବୃଦ୍ଧ ହୁଅନ୍ତି ନାହିଁ, ସର୍ବଦା ଯୁବକ ଅବସ୍ଥାରେ ଥାଆନ୍ତି ହନୁମାନଙ୍କ ଶକ୍ତି ପରିକ୍ଷା ପାଇଁ ସୁଦର୍ଶନ ପୂର୍ବ, ପଶ୍ଚିମ, ଉତ୍ତର ଓ ଦକ୍ଷିଣ ଚାରିଦ୍ବାରରେ ଚାରୋଟି ସୁଦର୍ଶନ ରୂପେ ବାଟ ଓଗାଳିଲେ ଏହା ଦେଖି ହନୁମାନ ପ୍ରଭୁ ରାମଙ୍କୁ ସ୍ମରଣ କରି ଚାରି ହାତରେ ଚାରୋଟି ସୁଦର୍ଶନଙ୍କୁ ଆଣି ଗିଳିଦେଇ ପ୍ରଭୁଙ୍କ ପାଖରେ ପହଞ୍ଚିଲେ  ପ୍ରଭୁ ହନୁମାନଙ୍କୁ ଏକାକୀ ଦେଖି ସୁଦର୍ଶନଙ୍କ କଥା ପଚାରିଲେ  ହନୁମାନ କହିଲେ, ପ୍ରଭୁ ଆପଣ ସବୁ ଜାଣନ୍ତି, ଆପଣ ତାଙ୍କୁ ଯେପରି ଚାରୋଟି ରୂପ ଦେଲେ, ମତେ ସେପରି ଚାରୋଟି ହାତ ଦେଲେ, ଚାରିଦ୍ବାରରେ ସେ ମୋ ପଥରୋଧ କରିବାରୁ ମୁଁ ତାଙ୍କୁ ଗିଳିଦେଇଛି ପ୍ରଭୁଙ୍କ ଦର୍ଶନରେ ମୁଁ କୌଣସି ବାଧା ମାନେ ନାହିଁ ତତ୍ପରେ ପ୍ରଭୁଙ୍କ ଆଦେଶ ମୁତାବକ ହନୁମାନ ସୁଦର୍ଶନଙ୍କୁ ବାନ୍ତି କଲେ, କିନ୍ତୁ ଚାରୋଟିଯାକ ସୁଦର୍ଶନ ଏକ ସ୍ତମ୍ଭାକାର ହୋଇ ତଳେ ପଡ଼ିଲେ ଉଭୟଙ୍କ ଅହଙ୍କାର ପାଇଁ ପ୍ରଭୁ ଦଣ୍ଡବିଧାନ କଲେ ସୁଦର୍ଶନ ସେହି ସ୍ତମ୍ଭାକାର ରୂପେ ଦକ୍ଷିଣପାର୍ଶ୍ବ ପରିବର୍ତ୍ତେ ବାମପାର୍ଶ୍ବରେ ରହିଲେ ହନୁମାନ ତପସ୍ବୀ ହନୁମାନ ନାମରେ ଆଠହାତଯୁକ୍ତ ପ୍ରଶସ୍ତ ମୁଦ୍ରାରେ ଉତ୍ତର(ହସ୍ତି) ଦ୍ବାର ଜଗି ରହିଲେ |\n',tourism
'ଧଉଳି\nଧଉଳି ପାହାଡ ଦୟା ନଇ କୂଳରେ ଅଛି । ଏହା ରାଜଧାନୀ ଭୁବନେଶ୍ୱର ଠାରୁ ୮ କିମି ଦୁରରେ ଅଛି । ଏହି ପାହାଡର ପଥର ଉପରେ ଓଡ଼ିଆ ଭାଷାରେ ଅଶୋକଙ୍କ ଶିଳାଲେଖ ଅଛି । ଏହା ହେଉଛି ସେହି ଜାଗା ଯେଉଁଠାରେ କଳିଙ୍ଗ ଯୁଦ୍ଧ ହୋଇଥିଲା ।\nଇତିହାସ\n\nଏଠାରେ ଥିବା ୬କ ଶିଳାଲେଖର ଅଶୋକ ପୁରା ପୃଥିବୀର ମଙ୍ଗଳ ପାଇଁ ସେ ହାତକୁ ନେଇଥିବା ସବୁ କାମ ଉପରେ ଲେଖାଯାଇଛି । ପଥରରେ ତିଆରି କରାଯାଇଥିବା ହାତୀ ଯାହା ଏହି ଶିଳାଲେଖ ଉପରେ ଅଛି ତାହା ତାହା ଅନେକ ଦିନ ଆଗରୁ ତିଆରି କରାଯାଇଥିବା ଓଡ଼ିଶାର ବ୍ଔଧ କୀର୍ତ୍ତି । ଏହାର ବିଶେଷତା ହେଉଛି, ଏହି ହାତୀ ବୁଦ୍ଧଙ୍କ ଶିଷ୍ୟମାନଙ୍କ ପାଇଁ ଖୋଦ ବୁଦ୍ଧଙ୍କୁ ହିଁ ସୂଚାଏ । ଅଶୋକ ଏହି ଜାଗାରେ କଳିଙ୍ଗ ଯୁଦ୍ଧ ଲଢିବା ପରେ ହଜାର ହଜାର ଲୋକଙ୍କ ମରଣ ତାଙ୍କୁ ଶାନ୍ତି ଆଡକୁ ବାଟଦେଖାଇଥିଲା ବୋଲି ବିଶ୍ଵାସ କରାଯାଏ । ତେବେ ଏହା ଏବେ ବି ଏକ ସବୁ ଗବେଷକ ମାନଙ୍କ ଦେଇ ଗ୍ରହଣ କରାଯାଇନାହିଁ, କିଛି ଗବେଷକ ଅଶୋକଙ୍କ ସମୟରେ ହୋଇଥିବା କଳିଙ୍ଗ ଯୁଦ୍ଧ ତାଙ୍କୁ ପ୍ରଭାବିତ କରିନଥିଲା ବୋଲି ଯୁକ୍ତି ବାଢନ୍ତି । [୧]କଳିଙ୍ଗ ଯୁଦ୍ଧ ଓ ଅଶୋକଙ୍କ ଉପରେ ତାହାର ପ୍ରଭାବ । ସେ ବୌଧ ଧରମକରେ ନିଜକୁ ବଦଳାଇପବା ପରେ ଅନେକ ବ୍ଔଧ ସ୍ତୁପ, ସ୍ତମ୍ଭ ଗଢାଇଥିଲେ [୨] । ସାଧରଣ ଲୋକଙ୍କ ପାଇଁ ସେ \'ଦଣ୍ଡନୀତି\' ଲାଗୁକରାଇଥିଲେ । ଜାପାନ ବୁଦ୍ଧ ସଙ୍ଘ ଓ କଳିଙ୍ଗ ବୁଦ୍ଧ ସଙ୍ଘର ମିଳିତ ଚେଷ୍ଟାରେ ଧଉଳି ପାହାଡ ଉପରେ ଏକ ଶାନ୍ତି ସ୍ତୁପ ତୋଳାଯାଇଛି ୧୯୭୦ରେ ଯାହା ଗବେଷକ ମାନଙ୍କ ପାଇଁ ଏକ ବିଶେଷ ଜାଗା ।\n\nଓଡ଼ିଶାରେ ଥିବା ବାକି ବୌଧ କୀର୍ତି:\n\n    ବୌଧ ଜିଲାରେ ଅନେକ ଜାଗାରେ ବୌଧ କୀରତିମାନ ଅଛି, ବିଶ୍ଵାସ କରାଯାଏ ଯେ ବୁଦ୍ଧଙ୍କ ନାଆଁରୁ ବୌଧ/ବଉଦ ଏହି ଜିଲାର ନାଆଁ ଦିଆଯାଇଛି ।\n    ଖଣ୍ଡଗିରି, ଭୁବନେଶ୍ୱର\n    ଉଦୟଗିରି, ଭୁବନେଶ୍ୱର\n    ରତନଗିରି, ଯାଜପୁର\n    ଲଳିତଗିରି, ଯାଜପୁର\n    ଜଉଗଡ, ଗଞ୍ଜାମରେ ଥିବା ଅଶୋକଙ୍କ ଶିଳାଲେଖ\nବୌଧ ଧରମର ଶ୍ରେଣୀବିଭାଗ\n    ଥେରବାଦ\n    ମହାଯାନ\n    ବଜ୍ରଯାନ\n    ସହଜଯାନ\n\n\n',tourism
'ଦେବ ସ୍ନାନ ପୂର୍ଣ୍ଣିମା\nସାଧାରଣତଃ ବର୍ଷରେ ଥରୁଟିଏ ଶ୍ରୀ ଜଗନ୍ନାଥ ଭାଇଭଊଣୀଙ୍କ ସହିତ ଜଳସ୍ନାନ କରନ୍ତି, ଅନ୍ୟ ସମୟରେ ତାଙ୍କୁ ମନ୍ତ୍ରସ୍ନାନ କରାଯାଏ ଦେବ ସ୍ନାନ ପୂର୍ଣ୍ଣିମା ବା ସ୍ନାନ ପୂର୍ଣ୍ଣିମା ଏକ ଦିବସ ଯେଉଁ ଦିନ ଶ୍ରୀମନ୍ଦିରରେ ଜଗନ୍ନାଥ, ବଳଭଦ୍ର, ସୁଭଦ୍ରା ଓ ସୁଦର୍ଶନଙ୍କୁ ୧୦୮ ପୂର୍ଣ୍ଣକୁମ୍ଭରେ ଗାଧୋଇ ଦିଆଯାଏ । ଏହି ଜଳରୁ ୩୫ ଗରା ଜଗନ୍ନାଥଙ୍କୁ, ୩୩ ଗରା ବଳଭଦ୍ରଙ୍କୁ, ୨୨ ଗରା ସୁଭଦ୍ରାଙ୍କୁ ଓ ୧୮ ଗରା ସୁଦର୍ଶନଙ୍କୁ ସ୍ନାନ କରାଯାଏ ନିକଟରେ ଥିବା ଶିତଳା ମନ୍ଦିରରୁ ଜଳ ଆଣି ନାନାଦି ପୁଜା ଓ ବିଧି ମତେ ଏହା କରାଯାଇଥାଏ । ଗାଧୁଆ ପରେ ଦିଅଁମାନେ ଗଜାନନ ବେଶ ବା ଗଣେଶ ବେଶ ହୋଇଥାନ୍ତି ଓ ତାଙ୍କ ପାଖରେ ଭୋଗଲାଗି କରାଯାଇଥାଏ । ଏହି ସବୁ ବିଧି ମନ୍ଦିର ଆଗରେ ଥିବା ସ୍ନାନ ମଣ୍ଡପରେ କରାଯାଇଥାଏ ଯାହାକୁ ଭକ୍ତ ମାନେ ଦେଖି ପାରନ୍ତି । ଏହି ଦିନକୁ ଜଗନ୍ନାଥଙ୍କର ଜନ୍ମଦିନ ରୂପରେ ମଧ୍ୟ ପାଳନ କରାଯାଇଥାଏ । ଏହା ରଥ ଯାତ୍ରା ଆଗରୁ ପାଳିତ ହେଉଥିବା ଏକ ପୂଜା ବିଧି ।\n',tourism
'ନବକଳେବର\n\nଶ୍ରୀମନ୍ଦିରରେ ଜଗନ୍ନାଥ, ବଳଭଦ୍ର, ସୁଭଦ୍ରା ଓ ସୁଦର୍ଶନ ପୁରୁଣା ଶରୀର ତ୍ୟାଗ କରି ନୂତନ ଶରୀର ଧାରଣ କରିବାକୁ ନବକଳେବର କୁହାଯାଇଥାଏ ନିୟମ ଅନୁସାରେ ଯେଉଁ ବର୍ଷ ଯୋଡ଼ା ଆଷାଢ଼ ପଡ଼େ ସେହିବର୍ଷ ପ୍ରଭୁଙ୍କର ନବକଳେବର କରାଯାଏ ଆସନ୍ତା ନବକଳେବର ୨୦୧୫ ମସିହାରେ ଅନୁଷ୍ଠିତ ହେବ୤ ଏହା ପୂର୍ବରୁ ୧୭୩୩, ୧୭୪୪, ୧୭୫୨, ୧୭୭୧, ୧୭୯୦, ୧୮୦୯, ୧୮୨୮, ୧୮୩୬, ୧୮୫୫, ୧୮୭୪, ୧୮୯୩, ୧୯୧୨, ୧୯୩୧, ୧୯୫୦, ୧୯୬୯, ୧୯୭୭ ଓ ୧୯୯୬ ମସିହାରେ ନବକଳେବର ହୋଇଥିଲା\n\nପ୍ରଥା\n\nନବକଳେବର ପାଇଁ ନୂତନ ଦାରୁ (ନିମ କାଠ) ଆଣି ନୂତନ ବିଗ୍ରହ ନିର୍ମାଣ କରାଯାଏ ଯୋଡ଼ା ଆଷାଢ଼ର ୫୮ ଦିନ ପୂର୍ବରୁ ଦାରୁବ୍ରହ୍ମ ଅନ୍ବେଷଣ କାର୍ଯ୍ୟକ୍ରମ ଆରମ୍ଭ କରାଯାଇଥାଏ ମହାପ୍ରଭୁ ଜଗନ୍ନାଥଙ୍କଠାରୁ ୧୨ ଫୁଟ ଲମ୍ବର ଏକ ଆଜ୍ଞାମାଳ ନେଇ ଏହି ସେବକମାନେ ପୁରୀ ଗଜପତି ମହାରାଜାଙ୍କ ସମ୍ମତି ପାଇବା ପରେ କାକଟପୁରର ମା ମଙ୍ଗଳାଙ୍କ ମନ୍ଦିର ଅଭିମୁଖେ ଯାତ୍ରା ଆରମ୍ଭ କରନ୍ତି ବିଶ୍ବାସ ଅନୁଯାଇ ଦେବୀ ମଙ୍ଗଳା ସ୍ବପ୍ନାଦେଶରେ ଦାରୁବ୍ରହ୍ମ ଉପସ୍ଥିତ ଥିବା ନିର୍ଦ୍ଧିଷ୍ଠ ସ୍ଥାନର ଠିକଣା ଦିଅନ୍ତି ଚତୁର୍ଦ୍ଧାମୁର୍ତ୍ତୀଙ୍କ ନବକଳେବର ନିମନ୍ତେ ଦାରୁ ୪ଟି ଅଲଗା ଅଲଗା ଜାଗାରୁ ମିଳିଥାଏ ସେହି ଦାରୁବ୍ରହ୍ମ (ଗଛର ଗଣ୍ଡି ସହ ସମସ୍ତ ଶାଖା ଡ଼ାଳ)ଙ୍କୁ ଶଗଡ଼ ଗାଡ଼ିରେ କୋଇଲି ବୈକୁଣ୍ଠ କୁ ଅଣାଯାଏ ୩ଜଣିଆ ବୟୋବୃଦ୍ଧ ବିଶ୍ବକର୍ମାଙ୍କ ୩ଟି ଦଳ ଏକା ସମୟରେ ଅନ୍ୟ ମହାରଣାମାନଙ୍କ ସହାୟତାରେ ବିଗ୍ରହ ନିର୍ମାଣ କାର୍ଯ୍ୟରେ ନିୟୋଜିତ ହୁଅନ୍ତି ଏହି ସମସ୍ତ ନିର୍ମାଣ କାର୍ଯ୍ୟ ଅତ୍ୟନ୍ତ ଗୋପନୀୟ ଭାବେ କାର୍ଯ୍ୟକାରି କରାଯାଏ ନୂତନ ବିଗ୍ରହ ନିର୍ମାଣ ୨୧ଦିନ ମଧ୍ୟରେ ସମ୍ପୁର୍ଣ୍ଣ ହୁଏ ନୂତନ ବିଗ୍ରହ ନିର୍ମାଣ ପରେ ଦଇତାପତିମାନେ ନେଇ ପୁରୁଣା ବିଗ୍ରହ ସ୍ଥାନରେ ସ୍ଥାପିତ କରନ୍ତି ଏହାପରେ କେବଳ ତିନି ଜଣ ବୟୋବୃଦ୍ଧ ଦଇତାପତି ଆଖିରେ ଅନ୍ଧପୁଟୁଳି ବାନ୍ଧିବା ସହ ହାତରେ ଜଗନ୍ନାଥଙ୍କ ବ୍ୟବହୃତ ବସ୍ତ୍ର ଗୁଡ଼ାଇ, ଠିକ ମଧ୍ୟ ରାତ୍ର ସମୟରେ ବ୍ରହ୍ମ (ପିଣ୍ଡ ବା ଜୀବନ ଶକ୍ତି) ସ୍ଥାନାନ୍ତର କରନ୍ତି ରଥଯାତ୍ରାର ତିନିଦିନ ପୂର୍ବରୁ ଏହି କାର୍ଯ୍ୟ ସମାପିତ ହୁଏ\n\nପୁରୁଣା ବିଗ୍ରହଗୁଡ଼ିକୁ କୋଇଲି ବୈକୁଣ୍ଠରେ ସକାଳ ପୂର୍ବରୁ ସମାଧିସ୍ଥ କରାଯାଏ ବିଶ୍ବାସ ମୁତାବକ, ଯେ କେହି ବାହାର ଲୋକ ଯଦି ଦୈବାତ କୌଣସି ସ୍ଥାନରୁ, କୌଣସି ଉପାୟରେ ଏହି ପ୍ରକ୍ରିୟା ଦେଖିଦିଏ, ତେବେ ତାର ମୃତ୍ୟୁ ସୁନିଶ୍ଚିତ; ତେଣୁ ଓଡ଼ିଶା ସରକାର ଏହିରାତିରେ ସମ୍ପୁର୍ଣ୍ଣ ଅନ୍ଧକାର ନିମନ୍ତେ ଆଦେଶ ଦେଇଥାନ୍ତି\n\nଦ୍ବିତୀୟ ଦିନ (ପ୍ରାୟ ୫୮ ଦିନର ବ୍ୟବଧାନ ପରେ ) ସକାଳୁ ରତ୍ନବେଦିରେ ସ୍ଥାପିତ ନୂତନ ବିଗ୍ରହ ମାନଙ୍କ ପୂଜା ଆରମ୍ଭ କରାଯାଏ ତୃତୀୟ ଦିନ ନୂତନ ବିଗ୍ରହ ମାନଙ୍କୁ ନେଇ ସେହି ବର୍ଷର ରଥଯାତ୍ରା ଅନୁଷ୍ଠିତ ହୁଏ \n\n\n',tourism
'ଚଉଷଠି ଯୋଗିନୀଙ୍କ ନାମ\n\nଚଉଷଠି ଯୋଗିନୀ ଦେବୀ କାଳୀଙ୍କର ସହଚରୀ ଭାବରେ ପୂଜା ପାଇଥାନ୍ତି ।\nଆଧ୍ୟାତ୍ମିକ ବିଶ୍ଵାସ\n\nଚଉଷଠି ଯୋଗିନୀ ଓ ନବକୋଟୀ କାନ୍ତନୀ (କାତ୍ୟାୟନୀ) ଦେବୀ କାଳୀଙ୍କର ସହଚରୀ ବୋଲି ଲୋକବିଶ୍ବାସ  ଏହିମାନେ ଭିନ୍ନ ଭିନ୍ନ ସ୍ଥାନରେ ଗ୍ରାମଦେବତୀରୂପେ ପୂଜା ପାଉ ଅଛନ୍ତି\n\nଚଉଷଠି ଯୋଗିନୀଙ୍କ ନାମ ତାଲିକା\nକାଳିକା ପୁରାଣ ମତେ ଚଉଷଠି ଯୋଗିନୀ ହେଲେ:\n\n    ନାରାୟଣୀ\n    ଗୌରୀ\n    ଶାକମ୍ବରୀ\n    ଭୀମା\n    ରକ୍ତଦନ୍ତିକା\n    ଭ୍ରାମରୀ\n    ପାର୍ବତୀ\n    ଦୁର୍ଗା\n    କାତ୍ୟାୟନୀ\n    ମହାଦେବୀ\n    ଚଣ୍ଡଘଣ୍ଟା\n    ମହାବିଦ୍ୟା\n    ମହାତପା\n    ସାବିତ୍ରୀ\n    ବ୍ରହ୍ମବାଦିନୀ\n    ଭଦ୍ରକାଳୀ\n    ବିଶାଳାକ୍ଷୀ\n    କୃଷ୍ଣପିଙ୍ଗଳା\n    ରୁଦ୍ରାଣୀ\n    ଅଗ୍ନୀଜ୍ବାଳା\n    ରୌଦ୍ରମୁଖୀ\n    କାଳରାତ୍ରୀ\n    ତପସ୍ବିନୀ\n    ମେଘସ୍କନା\n    ସହସ୍ରାକ୍ଷୀ\n    ବିଷ୍ଣୁମାୟା\n    ଜଳୋଦରୀ\n    ମହୋଦରୀ\n    ମୁକ୍ତକେଶୀ\n    ଘୋରରୂପା\n    ମହାବଳା\n    ଶୃତି\n    ସ୍ମୃତି\n    ଧୃତି\n    ତୁଷ୍ଟି\n    ପୁଷ୍ଟି\n    ମେଧା\n    ବିଦ୍ୟା\n    ଲକ୍ଷ୍ମୀ\n    ସରସ୍ବତୀ\n    ଅପର୍ଣ୍ଣା\n    ଅମ୍ବିକା\n    ଯୋଗିନୀ\n    ଡାକିନୀ\n    ଶାକିନୀ\n    ହାକିନୀ\n    ଲାକିନୀ\n    ତ୍ରିଦଶେଶ୍ବରୀ\n    ମହାଷଷ୍ଠୀ\n    ସର୍ବମଙ୍ଗଳା\n    ଲଜ୍ଜା\n    କୌଶିକୀ\n    ବ୍ରହ୍ମାଣୀ\n    ମାହେଶ୍ବରୀ\n    କୌମାରୀ\n    ବୈଷ୍ଣବୀ\n    ଐନ୍ଦ୍ରୀ\n    ନାରସିଂହୀ\n    ବାରାହୀ\n    ଚାମୁଣ୍ଡା\n    ଶିବଦୂତୀ\n    ବିଷ୍ଣୁଦୂତୀ\n    ଚଣ୍ଡିକା\n    ମାତୃକା\n\nପୂଜନସ୍ଥଳୀ\n\nଭୁବନେଶ୍ଵର ନିକଟରେ ଥିବା ହୀରାପୁର ଠାରେ ଚଉଷଠି ଯୋଗିନୀ ମନ୍ଦିର ରହିଅଛି । ଏହା ଓଡ଼ିଶାରେ ତନ୍ତ୍ର ସାଧନାର ପ୍ରମାଣ ଦେଇଥାଏ । ଭଦ୍ରକ ଠାରେ ଭଦ୍ରକାଳୀ ମନ୍ଦିର ଓଡ଼ିଶାର ଏକ ପବିତ୍ର ଓ ଜଣାଶୁଣା ଠାକୁରାଣୀ ମନ୍ଦିର । ଓଡ଼ିଶାର ଅନେକ ଜାଗାରେ ବାକି ଠାକୁରାଣୀ ମନ୍ଦିରମାନ ରହିଅଛି ।\n\n',tourism
'ଛପନ ଭୋଗ\nଶ୍ରୀଜଗନ୍ନାଥଙ୍କ ନିକଟରେ ଭୋଗ ଲାଗୁଥିବା ଭୋଗଗୁଡିକ ମଧ୍ୟରୁ \'ଛପନ ଭୋଗ\' ଭାବେ ପ୍ରସିଦ୍ଧ ଭୋଗ ଗୁଡିକ ହେଲା:\n\n    ଅଟକାଳି\n    ଅମାଲୁ\n    ଅଦା ପାଚେଡ଼ି\n    ଆରିସା\n    ଏଣ୍ଡୁରି\n    କଦମ୍ବ\n    କାକରା\n    କାନ୍ତି\n    କୋରା\n    ଖଇର ଚୂଳ\n    ଖଜା\n    ଖିରି\n    ଖୁଆ ମଣ୍ଡା\n    ଖୁରିସା\n    ଖୁରୁମା\n    ଖେଚୁଡ଼ି\n    ଗଇଁଠା\n    ଗଜା\n    ଗୋଟାଳି\n    ଚକଟା\n    ଚକୁଳି\n    ଚିତଉ\n    ଛୁଞ୍ଚିପତ୍ର\n    ଛେନା ତାଡ଼ିଆ\n    ଛେନା ମାଣ୍ଡୁଆ\n    ଜଗନ୍ନାଥ ବଲ୍ଲଭ\n    ଜେନାମଣି\n    ଝିଲି\n    ଡାକୁଆ\n    ଡାଳିମ୍ବ\n    ତ୍ରିପୁରି\n    ଧଉଳା\n    ନାଡ଼ି\n    ପଖାଳ\n    ପଣା\n    ପଣା ସୁଆ\n    ପାଳୁଅ ଖିରି\n    ପିଠା (କାନ୍ତି, ପୋଡ଼, ମହୁବୀର, ସାତପୁରୀ, ସୁଆର)\n    ପୁରି\n    ଫେଣି\n    ସରପାପୁଡି\n    ସରପୁଳି\n    ସରସ୍ବତୀଆ\n    ବଡ଼ା\n    ବଳୀ ବାମନ\n    ଭଜା\n    ମନୋହରା\n    ମହାଦେଈ\n    ମୋହନ ଭୋଗ\n    ରସାବଳୀ\n    ରାଧାବଲ୍ଲଭ\n    ଲଡ଼ୁ\n    ଲହୁଣିଆ\n    ଲକ୍ଷ୍ମୀବିଳାସ\n    ହଂସକେଳି\n    ହଂସ ବଲ୍ଲଭ\n\nମହାପ୍ରସାଦ\n\nମହାପ୍ରଭୁଙ୍କର ଛପନ ପ୍ରକାର ଭୋଗର ବିଧାନ ଥିଲା, କିନ୍ତୁ କାଳକ୍ରମେ ତାହା ବୃଦ୍ଧି ପାଇ ଚଉରାଶି ପ୍ରକାର ହୋଇଅଛି ଶ୍ରୀ ଜଗନ୍ନାଥ, ଶ୍ରୀ ବଳଭଦ୍ର ଓ ଦେବୀ ସୁଭଦ୍ରାଙ୍କ ପାଖରେ ବିଭିନ୍ନ ପ୍ରକାର ଅନ୍ନବ୍ୟଞ୍ଜନ ଭୋଗ ହେବା ପରେ ବିମଳାଙ୍କ ନିକଟରେ ସମର୍ପଣ କରାଯିବା ପରେ ତାହାକୁ ମହାପ୍ରସାଦ କୁହାଯାଏ ଏହା ଅବଢ଼ା, ନିର୍ମାଲ୍ୟ, ମାହାର୍ଦ୍ଦ ଓ କୈବଲ୍ୟ ନାମରେ ମଧ୍ୟ ପରିଚିତ ଶ୍ରୀ ଜଗନ୍ନାଥ ସବୁ ଜାତି, ଧର୍ମ ଓ ବର୍ଣ୍ଣର ସମନ୍ବୟର ପ୍ରତୀକ ହୋଇଥିବାରୁ ମହାପ୍ରସାଦ ଖାଇବାରେ ଛୁଆଁ ଅଛୁଆଁ ଭେଦଭାବ କିଛି ନାହିଁ ଶ୍ରୀମନ୍ଦିର ଭିତରେ ଥିବା ଗଙ୍ଗା ଓ ଯମୁନା ନାମକ ଦୁଇଟି କୂଅର ଜଳରେ ମହାପ୍ରସାଦ ରନ୍ଧାଯାଏ ଐତିହାସିକ ମତାନୁସାରେ ଯଯାତି କେଶରୀ ଶ୍ରୀମନ୍ଦିରରେ ଅନ୍ନମହାପ୍ରସାଦ ପ୍ରବର୍ତ୍ତନ କରିଥିଲେ ମହାପ୍ରସାଦ ଦୁଇ ଭାଗରେ ବିଭକ୍ତ ଶଙ୍ଖୁଡ଼ି ମହାପ୍ରସାଦ ଓ ସୁଖିଲା \n\nଶଙ୍ଖୁଡ଼ି ପ୍ରସାଦ\n\n    ଅଦା ପାଚିଡ଼ି\n    ଅଦା ହେଙ୍ଗୁ ଖେଚୁଡ଼ି\n    ଅବଢ଼ା\n    ଆମ୍ବିଳ\n    କାନିକା\n    ଖଟା\n    ଖେଚୁଡ଼ି\n    ଘିଅ ଅନ୍ନ\n    ଡାଲମା\n    ଡାଲି\n    ପୋଟଳ ରସା\n    ବଡ଼ା\n    ବଳିବାମନ ମୁଗ\n    ବେସର\n    ଭଜା\n    ମହୁର\n    ମୂଳା ରାଇତା\n    ମେଥିପିତା\n    ମେଣ୍ଢାମୁଣ୍ଡିଆ\n    ଶାଗ\n\nଶୁଖିଲା ପ୍ରସାଦ\n\n    ଅମାଲୁ\n    ଅମୃତ ରସାବଳୀ\n    ଆରିସା\n    ଏଣ୍ଡୁରୀ\n    କଡ଼ମ୍ବା\n    କାକରା\n    କାକତୁଆ ଝିଲି\n    କାନ୍ତି\n    କୋରା\n    ଖଇ\n    ଖଇରଚୁଳ\n    ଖଜା\n    ଖଳିରୁଟି\n    ଖଣ୍ଡ ମଣ୍ଡା\n    ଖୁଆମଣ୍ଡା\n    ଖୁଦି ନଡ଼ିଆ (ନଡ଼ିଆ ପାତି)\n    ଗଇଁଠା\n    ଗଜା\n    ଗୋପାଳ ବଲ୍ଲଭ\n    ଚଢ଼େଇ ଲଦା (ଝଡ଼େଇ ନଦା)\n    ଛେନା ମଣ୍ଡା\n    ଜଗନ୍ନାଥ ବଲ୍ଲଭ\n    ଜେଉଡ଼\n    ଜେନାମଣି\n    ଡାଳିମ୍ବ\n    ଟାକୁଆ\n    ତ୍ରିପୁରୀ\n    ନଡ଼ିଆ କେଳି\n    ନାଡ଼ି\n    ପଣସୁଆ ଲଡ଼ୁ\n    ପଣା\n    ପାରିଜାତକ\n    ପୁରୀ\n    ପାପୁଡ଼ି\n    ଫେଣି\n    ବଡ଼ି\n    ବଡ଼ି ଖିରିସା\n    ବଲ୍ଲଭ\n    ବୁନ୍ଦିଆ କ୍ଷିରି\n    ମଗଜଲଡ଼ୁ\n    ମରିଚ ଲଡ଼ୁ\n    ମହନ ଭୋଗ\n    ମାଖନ\n    ମାଣ୍ଡୁଆ\n    ମୋତି ଚୁଳ\n    ସରପୁଳି\n    ସୁଆରୀ\n    ସୁଜିଗଜା\n    ସୁଆର ପିଠା\n    ଶ୍ରୀହସ୍ତ କୋରା\n    ଲଡ଼ୁ\n    ଲକ୍ଷ୍ମୀବିଳାସ\n    ଲୁଣିଖୁରୁମା\n    ହଂସକେଳି\n\nନିଷିଦ୍ଧ ଦ୍ରବ୍ୟ\n\nଜଗନ୍ନାଥ ମନ୍ଦିରରେ ଯେଉଁ ବ୍ୟଞ୍ଜନମାନ ହୁଏ ସେଥିରେ ପିଆଜ, ରସୁଣ, ଶୁଖିଲା ଲଙ୍କା, ବିଲାତି ଆଳୁ, ଟମାଟୋ, କୋବି, ବିନ, ଝୁଡ଼ଙ୍ଗ, ଲାଉ, ସଜନାଛୁଇଁ, ଭେଣ୍ଡି, କଲରା, ଛଚିନ୍ଦ୍ରା, ଆଦି କେତେକ ପରିବା ବ୍ୟବହାର କରାଯାଏ ନାହିଁ କୋଶଳାଶାଗ, ମୂଳାଶାଗ ଓ ଅଗସ୍ତିଶାଗ ବ୍ୟତିତ ଅନ୍ୟାନ୍ୟ ଶାଗ ମଧ୍ୟ ବ୍ୟବହାର କରାଯାଏ ନାହିଁ\n\n\nଜଗନ୍ନାଥଙ୍କ ବେଶ\n\nସଂସ୍କୃତିରେ ଉଲ୍ଲେଖ ଥିବା ଜଗନ୍ନାଥ ମହାପ୍ରଭୁଙ୍କର ୩୨ ପ୍ରକାର ବେଶ ହେଲା:\n\n    ନବଯୌବନ ବେଶ\n    ବାଚେରୀ ବେଶ\n    ରାଧାଦାମୋଦର ବେଶ\n    ବଳିବାମନ ବେଶ\n    ଗିରି ଗୋବର୍ଦ୍ଧନ ବେଶ\n    କୃଷ୍ଣ ବଳରାମ ବେଶ\n    ପ୍ରଳମ୍ବାସୁରବଧ ବେଶ\n    କାଳୀୟଦଳନ ବେଶ\n    ପଦ୍ମମୁଖ ବେଶ\n    ଆଡ଼କିଆ ବେଶ\n    ଝୁଲଣ ବେଶ\n    ଗଜ ଉଦ୍ଧାରଣ ବେଶ\n    ନିତ୍ୟ ଧୂପ ବେଶ\n    ନିତ୍ୟ ତଡ଼ପ ଉତ୍ତରା ବେଶ\n    ଘୋଡ଼ାଲାଗି ବେଶ\n    ବାଙ୍କଚୂଡ଼ା ବେଶ\n    ପୁଷ୍ୟାଭିଷେକ ବେଶ\n    ମକରଚୌରାସୀ ବେଶ\n    ବଡ଼ଶୃଙ୍ଗାର ବେଶ\n    ଶ୍ରାଦ୍ଧ ବେଶ\n    ନାଗାର୍ଜୁନ ବେଶ\n    ଶ୍ରୀରଘୁନାଥ ବେଶ\n    ଦୋଳପୂର୍ଣ୍ଣିମା ବେଶ\n    ନବାଙ୍କ ବେଶ\n    ବଣଭୋଜି ବେଶ\n    ସୁନାବେଶ ବା ବଡ଼ତଢ଼ାଉ ବେଶ: ଆଷାଢ଼ ଶୁକ୍ଲ ଏକାଦଶୀ\n    ଟାହ୍ୟାଲାଗି ବେଶ\n    ଗଣପତି ବେଶ\n    ସେନାପଟାଲାଗି ବେଶ\n    ଚନ୍ଦନଲାଗି ବେଶ\n    ଡାଳିକିଆ ବେଶ\n    ଠିଆକିଆ ବେଶ\n\n\n\n\n',tourism
'ସୁନାବେଶ\nପ୍ରତିବର୍ଷ ସୁନାବେଶ ବା ରାଜବେଶ ପାଞ୍ଚଥର ଅନୁଷ୍ଠିତ ହୋଇଥାଏ ଏହା ସାଧାରଣତଃ ବିଜୟାଦଶମୀ (ଦଶହରା), ପୌଷ ପୂର୍ଣ୍ଣମୀ (ପୁଷ୍ୟାଭିଷେକ), ଦୋଳ ପୂର୍ଣ୍ଣମୀ, କାର୍ତ୍ତିକ ପୂର୍ଣ୍ଣମୀ ଓ ଆଷାଢ଼ ଶୁକ୍ଳ ଏକାଦଶୀ ଦିନ ଅନୁଷ୍ଠିତ ହୋଇଥାଏ |\n\nଏଥିମଧ୍ୟରୁ ଶ୍ରୀମନ୍ଦିରସ୍ଥ ରତ୍ନସିଂହାସନ ଉପରେ ଶ୍ରୀଜୀଉମାନେ କାର୍ତ୍ତିକ ପୂର୍ଣ୍ଣମୀ, କୁମାର ପୂର୍ଣ୍ଣମୀ, ଦୋଳ ପୂର୍ଣ୍ଣମୀ ଓ ଦଶହରା ତିଥି ଗୁଡ଼ିକରେ ସୁନାବେଶରେ ସଜ୍ଜିତ ହୋଇଥାନ୍ତି ଓ କେବଳ ଥରେ ମାତ୍ର ସମସ୍ତବର୍ଗର ଜନତାଙ୍କ ପାଇଁ ଆଷାଢ଼ ଶୁକ୍ଲ ଏକାଦଶୀଦିନ ସିଂହଦ୍ବାରଠାରେ ରଖାଯାଇଥିବା ତିନିରଥ ଉପରେ ସୁନାବେଶରେ ସଜ୍ଜିତ ହୋଇଥାନ୍ତି \n\nଶ୍ରୀଜୀଉମାନଙ୍କର ମଧ୍ୟାହ୍ନ ଧୂପ ଶେଷ ହେବା ପରେ, ପ୍ରାୟ ୨ଘଣ୍ଟା ସମୟ ବିନିମୟରେ ତିନିରଥ ଉପରେ ସୁନାବେଶ ଅନୁଷ୍ଠିତ ହୋଇଥାଏ ଶ୍ରୀଜୀଉମାନେ ସୁନାବେଶରେ ପ୍ରାୟ ୬ଘଣ୍ଟା ପର୍ଯ୍ୟନ୍ତ ଭକ୍ତମାନଙ୍କୁ ଦର୍ଶନ ଦିଅନ୍ତି |\n\nଭିତିରଚ୍ଛ ମହାପାତ୍ର ମହାପ୍ରଭୁ ଶ୍ରୀଜଗନ୍ନାଥଙ୍କ ବାଡ଼ରେ, ତଳିଚ୍ଛ ମହାପାତ୍ର ବଡ଼ଠାକୁର ଶ୍ରୀବଳଭଦ୍ରଙ୍କ ବାଡ଼ରେ ଓ ପୁଷ୍ପାଳକ ସେବାୟତ ଦେବୀ ସୁଭଦ୍ରାଙ୍କ ବାଡ଼ରେ ଯଥାକ୍ରମେ ନନ୍ଦିଘୋଷ, ତାଳଧ୍ବଜ ଓ ଦର୍ପଦଳନ ରଥରେ ଶ୍ରୀବିଗ୍ରହମାନଙ୍କୁ ସୁନାବେଶରେ ସଜ୍ଜିତ କରିବାର ପରମ୍ପରା ରହିଛି\n\nଶ୍ରୀଜୀଉମାନଙ୍କ ଅଳଙ୍କାର\n\nଶ୍ରୀଜଗନ୍ନାଥ\n    କିରିଟ\n    ଶ୍ରୀପୟର\n    ଶ୍ରୀଭୁଜ\n    ସ୍ବର୍ଣ୍ଣ ଚକ୍ର ଓ ରୌପ୍ୟ ଶଙ୍ଖ\n    ଓଢିଆଣୀ\n    ଚନ୍ଦ୍ରସୂର୍ଯ୍ୟ\n    ଆଡ଼କାନି\n    ଘାଗଡ଼ା ମାଳି\n    କଦମ୍ବ ମାଳି\n    ବାହାଡ଼ା ମାଳି\n    ତାବିଜ ମାଳି\n    ସେବତୀ ମାଳି\n    ତିଳକ\n    ଚନ୍ଦ୍ରିକା\n    ଅଳକା\n    ଝୋବାକଣ୍ଠି\n    ତ୍ରିଖଣ୍ଡିକା\n    କମରପଟି\nଶ୍ରୀବଳଭଦ୍ର\n\n    କିରିଟ\n    ଶ୍ରୀପୟର\n    ଶ୍ରୀଭୁଜ\n    ହଳ ଓ ମୂଷଳ\n    ଓଢିଆଣୀ\n    କୁଣ୍ଡଳ\n    ଚନ୍ଦ୍ରସୂର୍ଯ୍ୟ\n    ଆଡ଼କାନି\n    ଘାଗଡ଼ା ମାଳି\n    କଦମ୍ବ ମାଳି\n    ବାହାଡ଼ା ମାଳି\n    ବାଘନଖ ମାଳି\n    ସେବତୀ ମାଳି\n    ତିଳକ\n    ଚନ୍ଦ୍ରିକା\n    ଅଳକା\n    ଝୋବାକଣ୍ଠି\n    ତ୍ରିଖଣ୍ଡିକା\n    କମରପଟି\n\nଦେବୀସୁଭଦ୍ରା\n\n    କିରୀଟ\n    ଓଢ଼ିଆଣୀ\n    କାନ\n    ଚନ୍ଦ୍ରସୂର୍ଯ୍ୟ\n    ଘାଗଡ଼ା ମାଳି\n    କଦମ୍ବ ମାଳି\n    ସେବତୀ ମାଳି\n    ତଗଡ଼ି-୨ଟି\n\n\n',tourism
'ଜଗନ୍ନାଥଙ୍କ ଧୂପ\n\nଜଗନ୍ନାଥଙ୍କ ଧୂପ ଜଗନ୍ନାଥ ମନ୍ଦିରରେ ନୀତି ନିୟମ ଭିତରେ ଗୋଟିଏ ଯାହା ମାଦଳା ପାଞ୍ଜିରେ ଲେଖା ନୀତି ଅନୁସାରେ ପାଳିତ ହୋଇଥାଏ । ପୁରୀ ଶ୍ରୀମନ୍ଦିରରେ ଜଗନ୍ନାଥଙ୍କର ପ୍ରତିଦିନ ୩ ଧୂପ, ୩ ଭୋଗ, ୫ ଅବକାଶ ଓ ୨ ପହଡ଼ ହୁଏ | ଦେବତାଙ୍କୁ ନୈବେଦ୍ୟ ସମର୍ପିତ ହେବା ପରେ ନିବେଦିତ ବସ୍ତୁକୁ \'ଭୋଗ\' ବୋଲାଯାଏ ଓ ଭୋଗ ହେବା ପୂର୍ବରୁ ତାକୁ \'ଅମୁଣିଆ\' ବୋଲାଯାଏ\n\nଧୂପ\n\nଯେତେବେଳେ ଅମୁଣିଆ ଷୋଡ଼ଶୋପଚାର (ଆସନ, ସ୍ବାଗତ, ପାଦ୍ୟ, ଅର୍ଘ୍ୟ, ଆଚମନୀୟ, ମଧୁପର୍କ, ପୁନରାଚମନୀୟ, ସ୍ନାନ, ବସନ, ଆଭରଣ, ଗନ୍ଧ, ପୁଷ୍ପ, ଧୂପ, ଦୀପ, ନୈବେଦ୍ୟ ଓ ମୁଖବାସ) ବିଧିରେ ଅର୍ପଣ କରାଯାଏ\n\nସକାଳ ଧୂପ (ପ୍ରଥମ ଧୂପ)\n\n(ସକାଳ୧୦.୦୦): \'ରାଜଭୋଗ\' କୁହାଯାଉଥିବା ଦିନର ଏହି ପ୍ରଥମ ରୋଷେଇ ପ୍ରସ୍ତୁତ ନୈବେଦ୍ୟ, ଷୋଡ଼ଶପଚାର ବିଧିରେ ରତ୍ନବେଦିରେ ଅର୍ପଣ କରାଯାଏ \n\n    ବଡ଼କାନ୍ତି: ୫ଶରା\n    ସାନକାନ୍ତି: ୩ଶରା\n    ଏଣ୍ଡୁରି: ୬ଟି (ପ୍ରତ୍ୟେକ ୨ ଖଣ୍ଡରେ ବିଭକ୍ତ, ମୋଟ ୧୨ ଖଣ୍ଡ)\n    ପିଠା ପୁଳି: ୪ଶରା\n    ମିଠା ପୁଳି: ୬ଟି\n    ଦହି ଅମାଲୁ (ମାଲପୁଆ) ଓ ଗ୍ରେ: ୧ ଶରା\n    ହଂସକେଳି: ୨ଶରା\n    କାକପୁଆ ଝିଲ୍ଲି: ୪ଟି\n    ଅଦା ପାଚେଡ଼ି: ୪ଶରା\n    ବୁନ୍ଦିଆ: ୧ସରା\n    ବଡ଼ କଣିଆ: ୩କୁଡ଼ୁଆ\n    ସାନ କଣିଆ: ୨କୁଡ଼ୁଆ\n    ତଥା ଖେଚୁଡ଼ି: ୬ଖୁଡ଼\n    ନୁଖୁରା ଖେଚୁଡ଼ି: ୩\n    ସାନ ଖେଚୁଡ଼ି: ୩\n    ଶ୍ରୀ ବଳଭଦ୍ର ଖେଚୁଡ଼ି: ୨ କୁଡ଼ୁଆ\n    ତୈଳ ଖେଚୁଡ଼ି: ୩\n    ମେଣ୍ଢା ମୁଣ୍ଡିଆ: ୧ଟି\n    ଶାଗ: ୫\n    ପୂଜାପଣ୍ଡାଙ୍କ ପାଇଁ ଚଣ୍ଡ : \n\nମଧ୍ୟାହ୍ନ ଧୂପ ବା ଦିପହର ଧୂପ (ଦ୍ବିତୀୟ ଧୂପ) :୯\n\n(ମଧ୍ୟାହ୍ନ ୧୨.୩୦ ରୁ ୧.୦୦) ଷୋଡ଼ଶପଚାର ବିଧିରେ ନୈବେଦ୍ୟ ଅର୍ପଣ କରାଯାଏ ତୃତୀୟ ଅବକାଶ ପରେ ‘ଦିପହର ଧୂପ’ ନୈବେଦ୍ୟ ଅର୍ପଣ; ଦିପହର ଧୂପ ପରେ ଦିନ-ପହଡ଼ |\n\n    ବଡ଼ପିଠା: ୪ଶରା\n    ବଡ଼ କାକରା: ୯ଟି\n    ସାନକାକରା: ୪ଶରା\n    ବଡ଼ ପୁଷ୍ପାଳକ ଆରିସା: ୧୦\n    ବଡ଼ ଆରିସା: ୧୮ଟି\n    ସାନ ଆରିସା: ୨୧ ଟି\n    ପାଗ ଆରିସା: ୯\n    ବୋକ ଆରିସା:୬\n    ମଥା ପୁଳି:୧୭ଟି\n    ବଡ଼ ବଡ଼: ୯ଟି\n    ଝଡ଼େଇ ନାଡ଼: ୨ଓଳି\n    ଝଡ଼େଇନାଡ଼ ଗୁଳା: ୧୦ଟି\n    ସୁଆର ମନୋହର: ୩୦\n    ମନୋହର: ୮\n    ବଡ଼ ଖଇରଚୁଳ: ୧\n    ସାନ ଖଇରଚୁଳ: ୪\n    ଗଜା: ୧ ଓଳି (୨୪ଟି)\n    ବିରି ବଡ଼ି: ୪ ଓଳି\n    ଥାଳି ଅନ୍ନ (ବଳଭଦ୍ରଙ୍କ ନିମନ୍ତେ): ୯ କୁଡ଼ୁଆ\n    ଥାଳି ଅନ୍ନ (ଜଗନ୍ନାଥଙ୍କ ନିମନ୍ତେ): ୪ କୁଡ଼ୁଆ\n    ଥାଳି ଅନ୍ନ (ସୁଭଦ୍ରାଙ୍କ ନିମନ୍ତେ): ୨ କୁଡ଼ୁଆ\n    ଥାଳି ଅନ୍ନ (ସୁଦର୍ଶନ ଚକ୍ରଙ୍କ ନିମନ୍ତେ): ୨ କୁଡ଼ୁଆ\n    ସାନ ଓଳି ଓରିଆ (ଅନ୍ନ): ୪ ଓଳି\n    ଭୋଗ ଓଡ଼ିଆ ବଡ଼: ୧୦ ଓଳି\n    ପୀତ ଅନ୍ନ: ୪ଓଳି\n    ମୁଗ ଡାଲି: ୪ ଓଳି\n    ସାନ ଓଳି ମରିଚି ପାଣି: ୪ଓଳି\n    ବଡ଼ ଓଳି ମରିଚି ପାଣି: ୪ଓଳି\n    ସାନ କଦମ୍ବ: ୫ ଓଳି\n    ବଡ଼ ଖିରିସା: ୧ ଓଳି\n    ଓଳି ବଡ଼ ଖିରିସା: ୪ଓଳି\n    ସୁବାସ ପଖାଳ: ୧୧ ଓଳି\n    ଛେନା ପିଠା: ୨ଶରା\n    ଶାକର: ୨ଓଳି\n    ପନକ: ୫ଓଳି\n    କଦମ୍ବ ହାଣ୍ଡି: ୩ଟି\n    ଝଣ୍ଡା ତଡ଼ା: ୧\n    ମରିଚୀ ଲଡ଼ୁ: ୫୦\n    ଥାଳି ପକା ଢଉଳ: ୯\n    ତ୍ରିପୁରି: ୫ସରା\n\nସନ୍ଧ୍ୟା ଧୂପ (ତୃତୀୟ ଧୂପ)\n\n(ସନ୍ଧ୍ୟା ୭.୦୦ ରୁ ୮.୦୦) ଜୟ ମଙ୍ଗଳ ଆରତି (ସନ୍ଧ୍ୟା ଆରତି) ପରେ ଏହା ଅର୍ପଣ କରାଯାଏ ୤ ଚତୁର୍ଥ ଅବକାଶ ପରେ ‘ସଞ୍ଜଧୂପ’ ନୈବେଦ୍ୟ ଅର୍ପଣ\n\n    ପାଣି ପଖାଳ:୨୩ ଓଳି\n    ଚିପୁଡ଼ା ପଖାଳ: ୧୪ ଓଳି\n    ସାନ ଓଳି ପଖାଳ: ୨ ଓଳି\n    କଣର ପୁଳି: ୩ଓଳି\n    ହାତ ପୋଡ଼ା ଅମାଲୁ: ୭\n    ବଡ଼ ଅମାଲୁ (ମାଲପୁଆ):୨୧\n    ସାନ ଅମାଲୁ (ମାଲପୁଆ): ୮୩\n    ଶାକର: ୫ଓଳି\n    ମଠ ପୁଳି: ୨୨\n\nଭୋଗ\n\nଯେତେବେଳେ ଅମୁଣିଆ ପଞ୍ଚୋପଚାର (ଗନ୍ଧ, ପୁଷ୍ପ, ଧୂପ, ଦୀପ ଓ ନୈବେଦ୍ୟ) ବିଧିରେ ଅର୍ପଣ କରାଯାଏ\n\n\nଭୋଗ ମଣ୍ଡପ ଭୋଗ ବା ବଡ଼ସଙ୍ଖୁଡ଼ି ଭୋଗ (ଦ୍ବିତୀୟ ଭୋଗ)\n\n(ସକାଳ ୧୧.୦୦) : ବଡ଼ସଙ୍ଖୁଡ଼ି ଭୋଗ ବା ଛତ୍ର ଭୋଗ ଭାବେ ପରିଚିତ ଏହି ଭୋଗ ଆଦି ଶଙ୍କରାଚାର୍ଯ୍ୟଙ୍କ ଦ୍ବାରା ଅଷ୍ଟମ ଶତାବ୍ଦିରେ ଆରମ୍ଭ କରା ଯାଇଥିଲା\n\nଶ୍ରୀମନ୍ଦିର ପ୍ରଶାସନ ଏହି ଭୋଗର କୌଣସି ଖର୍ଚ୍ଚଭାର ବହନ କରନ୍ତି ନାହିଁ ବିଭିନ୍ନ ମଠ ତଥା ତୀର୍ଥଯାତ୍ରୀମାନଙ୍କୁ ଯଥେଷ୍ଟ ପରିମାଣର ଭୋଗ ଯୋଗାଇବା ଉଦ୍ଦେଶ୍ୟରେ ଏହା ସୁଆର ମାନଙ୍କ ଦ୍ବାରା ମନ୍ଦିର ରୋଷଶାଳାରେ ବ୍ୟବସାୟିକ ଉଦ୍ଦେଶ୍ୟରେ ପ୍ରସ୍ତୁତ କରାଯାଇଥାଏ ଏହା ସାଧାରଣତଃ ପ୍ରତିଦିନ ଥରେ ହୋଇଥାଏ କିନ୍ତୁ ବିଶେଷ ଦିନମାନଙ୍କରେ ଭୋଗର ଚାହିଦା ମୁତାବକ ଏକାଧିକ ଥର ହୋଇଥାଏ\n\n    ପଖାଳ\n    ଦହି\n    କାଞ୍ଜି\n    ସାଦା ଅନ୍ନ\n    କାନିକା\n    ଡାଲି\n    ବେସର\n    ଖଟା\nବଡ଼ସିଂହାର ଭୋଗ (ତୃତୀୟ ଭୋଗ)\n\n(ରାତ୍ର ୧୧.୧୫): ସର୍ବ ଶେଷ ଭୋଗ ରାତିରେ ଦେବତାଙ୍କର ପହଡ଼ ହେବା ପୂର୍ବରୁ ପଞ୍ଚୋପଚାର ବିଧିରେ ରତ୍ନବେଦୀରେ ଅର୍ପଣ କରାଯାଏ\n\n    ଖୁଆ, ଲହୁଣି, ନଡ଼ିଆ ପାତି, ଖଇ, ଦହି, କଦଳି\n    ସୁଆର ପିଠା: ୧ଶରା\n    ରୋସ ପାଇକ: ୧ଶରା\n    ମିଠା ପଖାଳ: ୧୧\n    କାଞ୍ଜି: ୩ଓଳି\n    ସରପୁଳି ପିଠା: ୫ଶରା\n    ବିରି ବୁହା ପିଠା: ୧ଶରା\n    ବଡ଼ କଦଳି: ୧୫\n    କ୍ଷିରି/ପାୟସ: ୬ଓଳି\n\n[ଓଳି= ଛୋଟ ମାଟି କୁଡ଼ୁଆ, ଶରା: ମାଟିର ଛୋଟ ଥାଳିଆ, ଅମାଲୁ =ମାଲପୁଆ, ଓରିଆ= ଦେବତାଙ୍କ ଅନ୍ନ]\nଅବକାଶ\n\nଅବକାଶ: ପୁରୀ ଶ୍ରୀଜଗନ୍ନାଥ ଓ ଅନ୍ୟାନ୍ୟ ଦେବତାଙ୍କ ଦିବସର ଯେଉଁ ନିର୍ଦ୍ଧିଷ୍ଟ ସମୟରେ ନୀତି (ଯଥା-ବେଶଲାଗି, ସ୍ନାନ) ବଢ଼ୁଥିବାରୁ ତାଙ୍କୁ ଯାତ୍ରୀମାନେ ଦର୍ଶନ କରି ପାରନ୍ତି ନାହିଁ\n\n    ପ୍ରଥମ ଅବକାଶ- ଅତି ପ୍ରତ୍ୟୁଷରେ ମଙ୍ଗଳ ଆଳତି ହେବା ପରେ ପ୍ରଭାତ ଅବକାଶ; (ଏ ସମୟରେ ଦିଅଁଙ୍କର ଦାନ୍ତଘସା, ସ୍ନାନ ଓ ବେଶଲାଗି ନୀତିମାନ ବଢ଼ୁଥାଏ)\n    ଦ୍ବିତୀୟ ଅବକାଶ- ସକାଳ ଧୂପ ପରେ ବେଶ ଉଲାଗି ହୋଇ ନୂଆ ବେଶ ପରିବର୍ତ୍ତନ ବେଳେ ଦ୍ବିତୀୟ ଅବକାଶ- ତତ୍ପରେ ‘ବୀର କେଶରୀ ବଲ୍ଲଭ’ ବା ‘ଭୋଗମଣ୍ଡପ ଭୋଗ’ ନୈବେଦ୍ୟ ଅର୍ପଣ\n    ତୃତୀୟ ଅବକାଶ- ‘ବୀର କେଶରୀ ବଲ୍ଲଭ’ ବା ‘ଭୋଗମଣ୍ଡପ ଭୋଗ’ ପରେ ବେଶ ଉଲାଗି ହୋଇ ନୂଆ ବେଶ ପରିବର୍ତ୍ତନବେଳେ ତୃତୀୟ ଅବକାଶ\n    ଚତୁର୍ଥ ଅବକାଶ- ସନ୍ଧ୍ୟା ଆଳତି ପରେ ବେଶ ପରିବର୍ତ୍ତନ ସମୟରେ ଚତୁର୍ଥ ଅବକାଶ\n    ପଞ୍ଚମ ଅବକାଶ- ସଞ୍ଜଧୂପ ପରେ ବେଶ ପରିବର୍ତ୍ତନ ବା ବଡ଼ସିଂହାର ବେଶ ହେବା ସମୟରେ ପଞ୍ଚମ ଅବକାଶ, ତତ୍ପରେ ‘ବଡ଼ ସିଂହାର ଭୋଗ’ ନୈବେଦ୍ୟ ଅର୍ପଣ | ତାପରେ ରାତି-ପହଡ଼;\n\nଅବକାଶ ସମୟରେ କେବଳ ଶ୍ରୀଜଗନ୍ନାଥଙ୍କ ଶ୍ରୀଅଙ୍ଗ ସେବକଙ୍କ ଛଡ଼ା ଅନ୍ୟ କେହି ଜଗନ୍ନାଥଙ୍କ ଛାମୁଙ୍କୁ ଯାଇ ପାରନ୍ତି ନାହିଁ ଓ ଏ ସମୟରେ ଦେଉଳର ଭିତର ଦ୍ବାର ବନ୍ଦ ରହେ\nପହଡ଼\n\nଦିନରେ ଦ୍ବିତୀୟ ଧୂପ ପରେ ଓ ରାତିରେ ବଡ଼ସିଂହାର ଭୋଗ ପରେ ଦେବଙ୍କର ପହଡ଼ ବା ନିଦ୍ରା ହୁଏ ସେହି ସମୟରେ ଯାତ୍ରୀମାନେ ଦେବଙ୍କୁ ଦର୍ଶନ କରିପାରନ୍ତି ନାହିଁ; କିନ୍ତୁ ଏ ଦୁଇ ସମୟକୁ ‘ଅବକାଶ’ ବୋଲା ନ ଯାଇ ‘ପହଡ଼’ ବୋଲାଯାଏ\n\nକେହି କେହି ଉପବର୍ଣ୍ଣିତ ତିନି ଧୂପ (ସକାଳଧୂପ, ଦିପହର ଧୂପ ଓ ସଞ୍ଜଧୂପ) ସଙ୍ଗେ ଦ୍ବିତୀୟ ଅବକାଶର ପରବର୍ତ୍ତୀ ‘ବୀରକେଶରୀବଲ୍ଲଭ’ ବା ‘ଭୋଗମଣ୍ଡପ ଭୋଗ’ କୁ ଗୋଟିଏ ଧୂପ ଏବଂ ପଞ୍ଚମ ଅବକାଶର ପରବର୍ତ୍ତି ‘ବଡ଼ସିଂହାର ଭୋଗ’ କୁ ଗୋଟିଏ ଧୂପ ରୂପେ ଗଣି ୫ ଧୂପ ଏବଂ ଦିନ ଓ ରାତିର ଦୁଇ ପହଡ଼କୁ ଅବକାଶ ରୂପେ ଗଣି ୭ ଅବକାଶ ହିସାବରେ ମୋଟ ‘୫ଧୂପ ଓ ୭ଅବକାଶ’ ବୋଲି କହନ୍ତି\nସାହାଣ ମେଲା\n\nପ୍ରତ୍ୟେକ ଧୂପ ପରେ ଥରେ ଲେଖାଏଁ ସାହାଣ ମେଲା ହୁଏ; ଅର୍ଥାତ୍ ସେ ସମୟରେ ସାଧାରଣ ଯାତ୍ରୀମାନେ ଜଗନ୍ନାଥଙ୍କ ଛାମୁକୁ ଯାଇ ଅବାଧରେ ଦର୍ଶନ କରନ୍ତି \n\nପାକ\n\nଶ୍ରୀଜଗନ୍ନାଥ ମହାପ୍ରଭୁଙ୍କର ୪ ପ୍ରକାର ପାକ ହୁଏ:\n\n    ଭୀମପାକ\n    ନଳପାକ\n    ସୌରୀ ପାକ\n    ଗୌରୀ ପାକ\n\n\n',tourism
'ରଥଯାତ୍ରା\nରଥଯାତ୍ରା ଜଗନ୍ନାଥଙ୍କର ଏକ ପ୍ରମୁଖ ବାର୍ଷିକ ଉତ୍ସବ ଯାହାକି ପୁରୀଠାରେ ଜଗନ୍ନାଥ ମନ୍ଦିରରେ ତଥା ବିଶ୍ଵର ବାକି ଅନେକ ଜାଗାରେ ପାଳନ କରାଯାଏ ।\n\nପୁରୀର ଜଗନ୍ନାଥ, ବଳଭଦ୍ର ଓ ସୁଭଦ୍ରା ତିନିଗୋଟି ରଥରେ ପୁଷ୍ୟାନକ୍ଷତ୍ରଯୁକ୍ତ ଆଷାଢ଼ ଶୁକ୍ଳ ଦ୍ବିତୀୟା ଦିନ ବିଜେ କରି ଗୁଣ୍ଡିଚା ମନ୍ଦିରକୁ ଯାଇ ସେଠାରେ ସପ୍ତାହକାଳ ଅବସ୍ଥାନ କରି ଦଶମୀ ଦିନ ସେଠାରୁ ବଡ଼ଦେଉଳକୁ ଆସିଥାନ୍ତି । ଗୁଣ୍ଡିଚା ମନ୍ଦିରକୁ ଯିବା ଦିନକୁ \"ରଥଯାତ୍ରା\" ବା \"ଗୁଣ୍ଡିଚା ଯାତ\" ଓ ଫେରିବା ଦିନକୁ \"ବାହୁଡ଼ା ଯାତ୍ରା ବା ବାହୁଡ଼ା ଯାତ\" ବୋଲି କୁହାଯାଏ ।\n\nପରମ୍ପରା ଅନୁସାରେ ଘୋଷଯାତ୍ରାର ଆଗେ ଆଗେ ବଡ଼ଭାଇ ବଳଭଦ୍ରଙ୍କ ରଥ \'ତାଳଧ୍ବଜ\' ଯାଏ । ତାଙ୍କ ପଛେ ପଛେ ଦେବୀ ସୁଭଦ୍ରାଙ୍କ \'ଦର୍ପଦଳନ\' ଓ ସର୍ବଶେଷରେ ମହାପ୍ରଭୁ ଶ୍ରୀଜଗନ୍ନାଥଙ୍କ \'ନନ୍ଦିଘୋଷ\' ଗୁଣ୍ଡିଚା ମନ୍ଦିର ଅଭିମୁଖେ ଯାତ୍ରା କରନ୍ତି ।\n\nବିଭିନ୍ନ ମତରେ ରଥଯାତ୍ରାର ୮ଟି ଅଙ୍ଗ ରହିଛି, ଯାହାକୁ ଅଷ୍ଟାଙ୍ଗ ବିଧି କୁହାଯାଏ । \n୧. ସ୍ନାନ ଉତ୍ସବ, \n୨. ଅନବସର, \n୩. ନେତ୍ରୋତ୍ସବ, \n୪. ଶ୍ରୀଗୁଣ୍ଡିଚା, \n୫. ହେରାପଞ୍ଚମୀ, \n୬. ଆଡ଼ପ ପର୍ବ, \n୭. ବାହୁଡ଼ାଯାତ୍ରା ଓ \n୮. ନୀଳାଦ୍ରିବିଜେ । ପୁନଶ୍ଚ ରଥଯାତ୍ରା ୫ ଭାଗରେ ବିଭକ୍ତ। ଯଥା \n୧. ଅନ୍ତର୍ବେଦୀ, \n୨. ମହାବେଦୀ ମହୋତ୍ସବ, \n୩. ଆଡ଼ପ ଉତ୍ସବ, \n୪. ଦକ୍ଷିଣାମୁଖୀ ଉତ୍ସବ ଓ \n୫. ନୀଳାଦ୍ରି ବିଜୟ । ଏହାକୁ ‘ଗୁଣ୍ଡିଚା ପଞ୍ଚକ’ କୁହଯାଏ ।\n\nପ୍ରସ୍ତୁତି\nପରମ୍ପରା ଅନୁସାରେ ପୁରୀରେ ପ୍ରତିବର୍ଷ ସମ୍ପୁର୍ଣ୍ଣ ଭାବେ ନୂଆ କାଠରେ ରଥ ତିଆରି ହୋଇଥାଏ । କିନ୍ତୁ ସାରଥି, ଘୋଡ଼ା, ପାର୍ଶ୍ବ ଦେବଦେବୀ, ସଖୀ ଆଦିମୂର୍ତ୍ତି ଗୁଡ଼ିକ ପ୍ରତ୍ୟେକ ନବକଳେବର ବର୍ଷ ନୂତନ ଭାବରେ ନିର୍ମାଣ କରାଯାଇଥାଏ । ସେଗୁଡ଼ିକ ପ୍ରତ୍ୟେକ ରଥଯାତ୍ରା ସମୟରେ ଆବଶ୍ୟକୀୟ ମରାମତି ସହିତ ରଙ୍ଗ କରାଯାଇ ରଥ ଗୁଡ଼ିକରେ ଖଞ୍ଜା ଯାଇଥାଏ । ପ୍ରତିବର୍ଷ ରଥଯାତ୍ରା ପରେ ରଥଗୁଡ଼ିକୁ ଭାଙ୍ଗି ଦିଆଯାଏ ।\n\nପ୍ରତିବର୍ଷ ପୁରୀ ବଡ଼ଦାଣ୍ଡରେ ଥିବା ଶ୍ରୀନଅର ସମ୍ମୁଖସ୍ତ ରଥଖଳାଠାରେ ଶ୍ରୀଜଗନ୍ନାଥଙ୍କର ଏହି ବିଶ୍ବବିଦିତ ରଥଯାତ୍ରା ନିମନ୍ତେ ତିନିରଥର ନିର୍ମାଣ କାର୍ଯ୍ୟ ସଂପନ୍ନ ହୋଇଥାଏ । ଶ୍ରୀଜଗନ୍ନାଥଙ୍କ ରଥଯାତ୍ରାର ପାରମ୍ପରିକ ବିଧି ଓ ରଥନିର୍ମାଣର ଶାସ୍ତ୍ରସମ୍ମତ ଧାରାକୁ ଲକ୍ଷ୍ୟ କଲେ ବ୍ୟାପାରଟି କେତେ ଜଟିଳ ଅଥଚ କେତେ ସୁସମନ୍ବିତ ତାହା ହୃଦ୍‌ବୋଧ ହୁଏ । ବହୁ ପୁରାତନ କାଳରୁ ଏ ସମ୍ପର୍କିତ ବିଭିନ୍ନ କାର୍ଯ୍ୟ ପାଇଁ ସମୟ ନିର୍ଦ୍ଧାରିତ ହୋଇଛି, ତଦନୁସାରେ ସମସ୍ତ କାର୍ଯ୍ୟ ସୁସଂପନ୍ନ ହୋଇଥାଏ । ଉଦାହରଣ ସ୍ବରୂପ, ମାଘ ଶୁକ୍ଳ ପଞ୍ଚମୀ ବା ଶ୍ରୀପଞ୍ଚମୀ ଦିନଟି ହେଉଛି ଶ୍ରୀଜଗନ୍ନାଥଙ୍କ ରଥ ନିର୍ମାଣ ପାଇଁ କାଠ ଆସିବାର ଶୁଭାରମ୍ଭ ଦିବସ । ବୈଶାଖ ଶୁକ୍ଳ ତୃତୀୟା ବା ଅକ୍ଷୟ ତୃତୀୟା ଦିନଟି ହେଉଛି ରଥ ନିର୍ମାଣର ଶୁଭ ଅନୁକୁଳ । ସେହିପରି ରାମନବମୀ ଦିନ ଦ୍ବିତୀୟ ପର୍ଯ୍ୟାୟ କାଠ ଚିରଟ, ନୃସିଂହ ଚତୁର୍ଦ୍ଦଶୀ ଦିନ ରଥଗୁଜ ନିର୍ମାଣ, ଭଉଁରୀ ଦିନ ଚକ ଡେରା ଓ ସ୍ନାନ ପୂର୍ଣ୍ଣମୀ ଦିନ ରଥର ଚାରି ନାହାକା ଲଗା ହୋଇଥାଏ ।\n\nରଥ ନିର୍ମାଣର ପରମ୍ପରା ବଡ଼ ନିଆରା, ପ୍ରଥମେ ବଡ଼ଠାକୁରଙ୍କ ରଥ କାମ ଆରମ୍ଭ କରାଯାଉଥିବା ବେଳେ ପ୍ରଥମେ ଦେବୀ ରଥର ଚକ ନିର୍ମାଣ ହୁଏ । ଏହା ପଛରେ ପାରମ୍ପରିକ ମତାମତ ନଥିଲେ ମଧ୍ୟ ବୈଷୟିକ ମତ ରହିଛି । ରଥର ଚକ ଫାସୀ କାଠରେ ନିର୍ମାଣ ହୋଇଥାଏ । ପରମ୍ପରା ଦୃଷ୍ଟିରୁ ଦେବୀରଥର ଚକ ସବୁଠାରୁ ବଡ଼ (୧୨ ଟି ଚକ ମଧ୍ୟରୁ ପ୍ରତ୍ୟେକ ଚକର ଉଚ୍ଚତା ୬ ଫୁଟ ୮ ଇଞ୍ଚ) । ସେଥିପାଇଁ ପ୍ରଥମେ ଦେବୀରଥର ଚକ ନିର୍ମାଣ ପାଇଁ କାଠ ବାହାରେ । ଏହାପରେ ବଡ଼ ଠାକୁରଙ୍କ ରଥ ଚକର ପଇ ନିମନ୍ତେ କାଠ ବାହାରିବା ପରେ ଶେଷରେ ନନ୍ଦିଘୋଷ ରଥ ଚକର ପଇ ପାଇଁ କାଠ ନିଆଯାଏ ।\n\nନେତ୍ରୋତ୍ସବ ବା ଶ୍ରୀଗୁଣ୍ଡିଚାର ପୂର୍ବଦିନ ରଥଖଳାରୁ ତିନି ରଥକୁ ଟାଣି ନିଆଯାଇ ସିଂହଦ୍ବାର ସମ୍ମୁଖରେ ଉତ୍ତରମୁଖ କରି ରଖାଯାଏ ତିନିରଥ ରଥଖଳା ଠାରୁ ଟଣାହୋଇ ଶ୍ରୀମନ୍ଦିର ସମ୍ମୁଖକୁ ଆସିବା ସମୟରେ ପ୍ରଥମେ ନନ୍ଦିଘୋଷ ଟଣାଯାଉଥିବା ବେଳେ ଶ୍ରୀଗୁଣ୍ଡିଚା ଯାତ୍ରାରେ ପ୍ରଥମେ ତାଳଧ୍ବଜ ଏବଂ ଦକ୍ଷିଣ ମୋଡ଼ ସମୟରେ ପ୍ରଥମେ ଦର୍ପଦଳନ ରଥକୁ ଟଣାଯିବାର ବିଧି ରହିଛି |\n\nତିନି ରଥର ବିଶେଷତା\n\n\nନନ୍ଦିଘୋଷ\nନନ୍ଦିଘୋଷ ରଥ, ୨୦୦୭ର ରଥଯାତ୍ରା\n\n\'ନନ୍ଦିଘୋଷ\' ବା \'ଗରୁଡ଼ଧ୍ବଜ\' ବା \'କପିଳଧ୍ବଜ\' ରଥରେ ଜଗନ୍ନାଥଙ୍କ ସହ ମଦନମୋହନ ବିଜେ କରନ୍ତି ।\n\n    ମୋଟ ୭୪୨ଖଣ୍ଡ କାଠରେ ତିଆରି ଏହି ରଥର ଉଚ୍ଚତା ୪୫ଫୁଟ ୬ ଇଞ୍ଚ ଅଟେ ।\n    ଏହି ରଥରେ ୧୬ ଟି ଚକ (ବିଷ୍ଣୁସିଦ୍ଧ, ବିଭୂତି, ଅଣିମା, ପ୍ରଜ୍ଞା, ଧୀ, ଜ୍ଞାନ, ପ୍ରେମ, ଆଶକ୍ତ, ରତି, କେଳି, ସତ୍ୟ, ସୁଷ୍ବସ୍ତି, ଜାଗୃତି, ତୁରୀୟ, ଆମ, ନିର୍ବାଣ) ସଂଯୁକ୍ତ ହୋଇଥାଏ । ପ୍ରତ୍ୟେକ ଚକର ଉଚ୍ଚତା ୬ ଫୁଟ ।\n    ସାରଥି: ମାତଳୀ |\n    ରଥର ଦଉଡ଼ି: ଶଙ୍ଖଚୂଡ଼ |\n    ପରମ୍ପରା ମୁତାବକ ଧଳାରଙ୍ଗର ଚାରୋଟି ଘୋଡ଼ା (ଶଙ୍ଖ, ବଳାହକ, ଶ୍ବେତ ଓ ହରିଦ୍ବାଶ) ସ୍ଥାପନ କରାଯାଏ।\n    ଏହାର ପତାକା ଗରୁଡ଼ ଚିହ୍ନାଙ୍କିତ ।\n    ଧ୍ବଜପମୂର୍ତ୍ତି: ପଞ୍ଚମୁଖୀ ହନୁମାନ |\n    ନାଲି ଓ ହଳଦିଆ ରଙ୍ଗର କପଡ଼ା ରେ ରଥାବରଣ କରାଯାଏ ।\n    ନନ୍ଦିଘୋଷରେ ହରିହର, ପଣ୍ଡୁ ନୃସିଂହ, ଗିରିଧର, ଷଡ଼ଭୁଜ ଚିନ୍ତାମଣି କୃଷ୍ଣ, ଚତୁର୍ଭୁଜ ନାରାୟଣ, ସପ୍ତଫେଣ ସର୍ପରେ ଆସୀନ ମଧୁସୂଦନ ବା ବିଷ୍ଣୁ, ଲକ୍ଷ୍ମଣ, ପଞ୍ଚମୁଖୀ ମହାବୀର ପାର୍ଶ୍ବଦେବ/ଦେବୀ ଭାବେ ଅବସ୍ଥାନ କରିଥାନ୍ତି |\n\nତାଳଧ୍ବଜ\n\n\'ତାଳଧ୍ବଜ\' ବା \'ଲଙ୍ଗଳ ଧ୍ବଜ\' ରଥରେ ବଳଭଦ୍ରଙ୍କ ସହ ରାମକୃଷ୍ଣ ବିଜେ କରନ୍ତି।\n\n    ମୋଟ ୭୩୧ଖଣ୍ଡ କାଠରେ ତିଆରି ଏହି ରଥର ଉଚ୍ଚତା ୪୫ଫୁଟ ଅଟେ । ।\n    ଏହି ରଥରେ ୧୪ ଟି ଚକ ସଂଯୁକ୍ତ ହୋଇଥାଏ । ପ୍ରତ୍ୟେକ ଚକର ଉଚ୍ଚତା ୬ ଫୁଟ ୬ ଇଞ୍ଚ।\n    ଦଧିନଉତି: ହିରଣ୍ମୟୀ\n    ସାରଥି: ଦାରୁକ |\n    ରଥର ଦଉଡ଼ି: ବାସୁକୀ |\n    ପରମ୍ପରା ମୁତାବକ କଳା ରଙ୍ଗର ଚାରୋଟି ଘୋଡ଼ା ଘୋଡ଼ା (ଶଙ୍ଖ, ସୁଚିତ୍ର, ଅଙ୍ଗଦ, ମେଘନାଦ) ସ୍ଥାପନ କରାଯାଏ।\n    ଧ୍ବଜପମୂର୍ତ୍ତି: ଲକ୍ଷ୍ମୀନୃସିଂହ |\n    ନାଲି ଓ ସବୁଜ ରଙ୍ଗର କପଡ଼ା ରେ ରଥାବରଣ କରାଯାଏ |\n    ତାଳଧ୍ବଜ ରଥରେ ମହାଦେବ, ବାଇଶିଭୁଜ ନୃସିଂହ, ବଳରାମ, ନୃତ୍ୟ ଗଣପତି, ଲକ୍ଷ୍ମଣଙ୍କୁ ବହନ କରିଥିବା ଅଙ୍ଗଦ, ନାଟାମ୍ବର (ବୃଷଭ ଉପରେ ନୃତ୍ୟରତ ଶିବ), କାର୍ତ୍ତିକେଶ୍ବର, ମଧୁକୈଟବଙ୍କ ସହ ବିଷ୍ଣୁଙ୍କ ଯୁଦ୍ଧ, ଅନନ୍ତବାସୁଦେବ ପାର୍ଶ୍ବଦେବ/ଦେବୀ ଭାବେ ଅବସ୍ଥାନ କରିଥାନ୍ତି |\n\nଦର୍ପଦଳନ\n\n\'ଦର୍ପଦଳନ\' ବା \'ପଦ୍ମଧ୍ଵଜ\' ବା \'ଦେବଦଳନ\' ରଥରେ ସୁଭଦ୍ରାଙ୍କ ସହ ଶ୍ରୀସୁଦର୍ଶନ ବିଜେ କରନ୍ତି ।\n\n    ମୋଟ ୭୧୧ଖଣ୍ଡ କାଠରେ ତିଆରି ଏହି ରଥର ଉଚ୍ଚତା ୪୪ଫୁଟ ୬ ଇଞ୍ଚ ଅଟେ ।\n    ଏହି ରଥରେ ୧୨ ଟି ଚକ ସଂଯୁକ୍ତ ହୋଇଥାଏ । ପ୍ରତ୍ୟେକ ଚକର ଉଚ୍ଚତା ୬ ଫୁଟ ୮ ଇଞ୍ଚ।\n    ସାରଥି: ଅର୍ଜୁନ |\n    ରଥର ଦଉଡ଼ି: ସ୍ବର୍ଣ୍ଣଚୂଡ଼ |\n    ଧ୍ବଜପମୂର୍ତ୍ତି: ଜୟଦୁର୍ଗା |\n    ପରମ୍ପରା ମୁତାବକ ନାଲି ଚାରୋଟି ଘୋଡ଼ା (ରୋଚିକା, ମୋଚିକା, ଜିତା, ଅପରାଜିତା) ସ୍ଥାପନ କରାଯାଏ।\n    ନାଲି ଓ କଳା ରଙ୍ଗର କପଡ଼ା ରେ ରଥାବରଣ କରାଯାଏ।\n    ଦର୍ପଦଳନରେ ବିମଳା, ମଙ୍ଗଳା, ବାରାହୀ, ଭଦ୍ରକାଳୀ(ଶବରୂଢ଼ା ଚତୁର୍ଭୁଜା), ବନଦୁର୍ଗା ବା କଣ୍ଟକାଢ଼ି, କାତ୍ୟାୟନୀ (ଅଷ୍ଟଭୁଜା ଦୁର୍ଗା), ହରଚଣ୍ଡୀ, ରାମଚଣ୍ଡୀ (ଅଷ୍ଟଭୁଜା ଓ ବାମହାତ କାଣି ଆଙ୍ଗୁଠିକୁ ପାଟିରେ ଚୁଚୁମିଛନ୍ତି), ଅଘୋରା ପାର୍ଶ୍ବଦେବ/ଦେବୀ ଭାବେ ଅବସ୍ଥାନ କରିଥାନ୍ତି |\n\nଶ୍ରୀଜଗନ୍ନାଥଙ୍କ ରଥର ୧୬ ଚକ ଷୋଳକଳାର, ବଳଭଦ୍ରଙ୍କର ୧୪ ଚକ ଚତୁର୍ଦ୍ଦଶ ମନ୍ୱନ୍ତରର ଓ ସୁଭଦ୍ରାଙ୍କ ୧୨ ଚକ ବାରମାସର ଦୃଷ୍ଟି ଆକର୍ଷଣ କରିଥାଏ । ତିନି ରଥର ଦଧିନଉତି : ହିରଣ୍ୟଗର୍ଭ, ହିରଣ୍ମୟୀ, ଭୁବନକୋଷ। ଏହି ତିନି ଦଧିନଉତି ଉପରେ ମୋଟ ୯ଟି ପିତଳ କଳସ (ନଭ, ଆକାଶ, ବ୍ୟୋମ, ପରା, ଅପରା, ବୈଖାରୀ, ଚନ୍ଦ୍ର, ସୂର୍ଯ୍ୟ, ବିଦ୍ୟୁତ) ସ୍ଥାପନ କରାଯାଏ ।\n\nରଥ ପ୍ରତିଷ୍ଠା\n\nଶ୍ରୀଗୁଣ୍ଡିଚାଦିନ ସକାଳେ ଅନୁଷ୍ଠିତ ହୁଏ ରଥର ପ୍ରତିଷ୍ଠା ରୀତି ସକାଳେ ଶ୍ରୀମନ୍ଦିର ପରିସରର ଦକ୍ଷିଣ ପୂର୍ବ କୋଣରେ ଥିବା ଚାହାଁଣି ମଣ୍ଡପ ପାର୍ଶ୍ବରେ ବ୍ରାହ୍ମଣମାନେ ହୋମ ଜଜ୍ଞାନୁଷ୍ଠାନ କରନ୍ତି ହୋମରେ ପୂଜା ପାଆନ୍ତି ବିଶ୍ବକର୍ମାମାନଙ୍କ ଦ୍ବାରା କାଠରେ ନିର୍ମିତ ଲକ୍ଷ୍ମୀନୃସିଂହ, ହନୁମାନ ଓ ଜୟଦୁର୍ଗା ହୋମ ଶେଷରେ ନନ୍ଦିଘୋଷରେ ହନୁମାନ, ତାଳଧ୍ବଜରେ ଲକ୍ଷ୍ମୀନୃସିଂହ ଓ ଦର୍ପଦଳନରେ ଜୟଦୁର୍ଗା ପିତୁଳା ତ୍ରୟଙ୍କୁ ମହାରଣା ମାନେ ଦଧିନଉତି ଶୀର୍ଷରେ ସ୍ଥାପନ କରନ୍ତି ହୋମର ମନ୍ତ୍ରପୂତ ଜଳ ରଥ ଚାରିପଟେ ସିଞ୍ଚନ କରାଯାଏ\n\nପହଣ୍ଡି ବିଜେ\n\nଶ୍ରୀମନ୍ଦିର ଅଭ୍ୟନ୍ତର ରତ୍ନବେଦୀରୁ ରଥ ଉପର ପର୍ଯ୍ୟନ୍ତ ଶ୍ରୀଜୀଉମାନଙ୍କ ବିଶାଳ ବିଗ୍ରହ ଗୁଡ଼ିକୁ ଟେକି ଟେକି ନେବା ସମ୍ଭବ ନୁହେଁ ତେଣୁ ଦଇତାପତି ସେବକମାନେ ଦଳବଦ୍ଧ ଭାବରେ ନିଜ ଭିତରେ ସମନ୍ବୟ ରଖି ଏହି ବିଗ୍ରହ ଗୁଡ଼ିକୁ ନଚେଇ ନଚେଇ, ଝୁଲେଇ ଝୁଲେଇ ଏକପ୍ରକାର ଘୋଷାଡ଼ି ଘୋଷାଡ଼ି ନେଇଥାନ୍ତି ଏହାକୁ ମନ୍ଦିର ଭାଷାରେ ପହଣ୍ଡି ବିଜେ କୁହାଯାଏ\n\nଶ୍ରୀଜୀଉମାନଙ୍କ ପହଣ୍ଡି ସମୟରେ ଶ୍ରୀଜଗନ୍ନାଥ ଓ ଶ୍ରୀବଳଭଦ୍ର ଭୂଇଁକୁ ସ୍ପର୍ଶକରି ଯାଉଥିବାବେଳେ ଦେବୀ ସୁଭଦ୍ରା ଓ ସୁଦର୍ଶନଙ୍କୁ ଦଇତାପତି ମାନେ ଟେକି ଟେକି ନେଇଥାନ୍ତି |\n\nହିନ୍ଦୁ ଜ୍ୟୋତିଷ ମତେ\n\nହିନ୍ଦୁ ଜ୍ୟୋତିଷିକ ତତ୍ତ୍ବରେ ଗ୍ରହଜଗତ ନଅଗୋଟି ଗ୍ରହଙ୍କୁ ନେଇ ଗଠିତ, ଯଥା- ରବି, ଚନ୍ଦ୍ର, ମଙ୍ଗଳ, ବୁଧ, ବୃହସ୍ପତି, ଶୁକ୍ର, ଶନି, ରାହୁ ଓ କେତୁ । ଶ୍ରୀଜଗନ୍ନାଥଙ୍କ ଘୋଷଯାତ୍ରା ମଧ୍ୟ ଜ୍ୟୋତିଷିକ ଦୃଷ୍ଟିକୋଣରୁ ଗୁରୁତ୍ବପୂର୍ଣ୍ଣ । ଆଷାଢ଼ ମାସର ଶୁକ୍ଳପକ୍ଷ ଦ୍ବିତୀୟା ତିଥିରେ ଶ୍ରୀଜଗନ୍ନାଥ ନିଜର ବଡ଼ଭାଇ ଶ୍ରୀବଳଭଦ୍ର ଓ ଭଉଣୀ ସୁଭଦ୍ରାଙ୍କ ସହ ରଥାରୁଢ଼ ହୋଇ ଶ୍ରୀମନ୍ଦିର ଛାଡ଼ି ଘୋଶଯାତ୍ରାରେ ନବଦିନ ପର୍ଯ୍ୟନ୍ତ ଗୁଣ୍ଡିଚା ମନ୍ଦିରକୁ ଯାଆନ୍ତି । ଆଷାଢ଼ ଶୁକ୍ଳ ତୃତୀୟାଠାରୁ ଆଷାଢ଼ ଶୁକ୍ଳ ନବମୀ ପର୍ଯ୍ୟନ୍ତ ଗୁଣ୍ଡିଚା ମନ୍ଦିରରେ ପୂଜା ପାଆନ୍ତି ଏବଂ ଆଷାଢ଼ ଶୁକ୍ଳ ଦଶମୀ ତିଥିରେ ପହଣ୍ଡି ହୋଇ ରଥ ଚଢ଼ି ଶ୍ରୀମନ୍ଦିରକୁ ପ୍ରତ୍ୟାବର୍ତ୍ତନ କରନ୍ତି । ଶ୍ରୀଜଗନ୍ନାଥଙ୍କ ନବଦିନ ବ୍ୟାପୀ ଘୋଷଯାତ୍ରାସହ ନବଗ୍ରହଙ୍କ ଘନିଷ୍ଟ ସମ୍ପର୍କ ରହିଛି । ଶ୍ରୀଜଗନ୍ନାଥଙ୍କ ଏହି ନବଦିନ ଯାତ୍ରା ସପ୍ତାହର ପ୍ରତ୍ୟେକ ବାରକୁ ଆବୃତ୍ତ କରିଥାଏ । ସପ୍ତାହକର ସାତଦିନ ଗ୍ରହମଣ୍ଡଳର ଗ୍ରହମାନଙ୍କ ନାମରେ ନାମିତ । ରବିଙ୍କ ଉଦ୍ଦେଶ୍ୟରେ ରବିବାର, ଚନ୍ଦ୍ରଙ୍କ ଉଦ୍ଦେଶ୍ୟରେ ସୋମବାର, ମଙ୍ଗଳଙ୍କ ଉଦ୍ଦେଶ୍ୟରେ ମଙ୍ଗଳବାର, ବୁଧଙ୍କ ଉଦ୍ଦେଶ୍ୟରେ ବୁଧବାର, ଦେବଗୁରୁ ବୃହସ୍ପତିଙ୍କ ଉଦ୍ଦେଶ୍ୟରେ ଗୁରୁବାର, ଶୁକ୍ରଙ୍କ ଉଦ୍ଦେଶ୍ୟରେ ଶୁକ୍ରବାର ଓ ଶନିଙ୍କ ଉଦ୍ଦେଶ୍ୟରେ ଶନିବାର । କିନ୍ତୁ ଅନ୍ୟ ଦୁଇଗ୍ରହ, ଯଥା ରାହୁ ଓ କେତୁ ଛାୟାଗ୍ରହ ହେତୁ ଏମାନଙ୍କର କୌଣସି ସ୍ବତନ୍ତ୍ର ବାର ନାହିଁ ।\n\nଗୁଣ୍ଡିଚା ମନ୍ଦିରରେ ଶ୍ରୀଜଗନ୍ନାଥ ସାତଦିନ ରହନ୍ତି ଏବଂ ସପ୍ତାହର ପ୍ରତ୍ୟେକ ବାରକୁ ଆବୃତ୍ତ କରନ୍ତି । ଆଷାଢ଼ ମାସର ତୃତୀୟା ତିଥି ଯେଉଁଦିନ ପଡ଼ିବ ସେହିଦିନ ଶ୍ରୀଜଗନ୍ନାଥ ସେହିବାରର ପ୍ରତୀକଗ୍ରହ ରୂପେ ପୁଜା ପାଆନ୍ତି । ମନେକର ଆଷାଢ଼ ଶୁକ୍ଳ ଦ୍ବିତୀୟା ତିଥି ଘୋଷଯାତ୍ରା ଦିନ ରବିବାର ହେଲେ ତୃତୀୟା ସୋମବାର ହେବ ଏବଂ ତୃତୀୟାଠାରୁ ଶ୍ରୀଜଗନ୍ନାଥ ଆଗାମୀ ରବିବାର ପର୍ଯ୍ୟନ୍ତ ସପ୍ତାହ ବ୍ୟାପୀ ପ୍ରତ୍ୟେକ ଗ୍ରହଙ୍କ ନିର୍ଦ୍ଧିଷ୍ଟ ସେହି ଗ୍ରହଙ୍କ ସ୍ବରୁପ ଭାବରେ ଗୁଣ୍ଡିଚା ମନ୍ଦିରରେ ପୂଜା ପାଆନ୍ତି । ସୋମବାର ଦିନ ଚନ୍ଦ୍ରଙ୍କ ସ୍ବରୂପ, ମଙ୍ଗଳବାର ଦିନ ମଙ୍ଗଳଙ୍କ ସ୍ବରୂପ, ବୁଧବାର ଦିନ ବୁଧଙ୍କ ସ୍ବରୂପ, ଗୁରୁବାର ଦିନ ବୃହସ୍ପତିଙ୍କ ସ୍ବରୂପ, ଶୁକ୍ରବାର ଦିନ ଶୁକ୍ରଙ୍କ ସ୍ବରୂପ, ଶନିବାର ଦିନ ଶନିଙ୍କ ସ୍ବରୂପ ଓ ରବିବାର ଦିନ ରବିଙ୍କ ସ୍ବରୂପ ଭାବରେ ପୂଜା ପାଆନ୍ତି । କିନ୍ତୁ ରାହୁ ଓ କେତୁ ଏ ଦୁଇ ଗ୍ରହଙ୍କ ସ୍ବତନ୍ତ୍ର ବାର ନଥିବା ହେତୁ ପ୍ରଥମ ଗୁଣ୍ଡିଚା ଘୋଷଯାତ୍ରା ଓ ଶେଷ ବାହୁଡ଼ା ଏ ଦୁଇ ଦିବସକୁ ରାହୁ ଓ କେତୁଙ୍କ ପାଇଁ ନିର୍ଦ୍ଦିଷ୍ଟ ବୋଲି ନିର୍ଣ୍ଣୟ କରାହୁଏ । ଏକସପ୍ତାହ ବ୍ୟାପି ଗୁଣ୍ଡିଚାରେ ରହଣୀ କାଳ ଚନ୍ଦ୍ରଙ୍କଠାରୁ ଆରମ୍ଭ କରି ରବିଙ୍କ ପର୍ଯ୍ୟନ୍ତ ସପ୍ତଗ୍ରହକୁ ସୂଚେଇଲା ଭଳି ଦୁଇ ଯାତ୍ରାକୁ ସାଙ୍କେତିକ ଭାବରେ ରାହୁ ଓ କେତୁଙ୍କୁ ସୂଚାଇ ନବଦିନ ବ୍ୟାପି ଯାତ୍ରା ନବଗ୍ରହକୁ ସମ୍ପୂର୍ଣ୍ଣ କରେ ।\n\n\n',tourism
'ପୁରୀ ଜିଲା\n\nପୁରୀ ଓଡ଼ିଶାର ଉତ୍ତରରେ ଥିବା ଏକ ପ୍ରଶାସନିକ ଜିଲ୍ଲା । ଏହା ରାଜଧାନୀ \nଜଗନ୍ନାଥ ମନ୍ଦିର\nଜଗନ୍ନାଥ ମନ୍ଦିର ବା ବଡ଼ଦେଉଳ ବା ଶ୍ରୀମନ୍ଦିର ପୁରୀ ସହରର ମଧ୍ୟଭାଗରେ ଅବସ୍ଥିତ ଶ୍ରୀ ଜଗନ୍ନାଥ, ଶ୍ରୀ ବଳଭଦ୍ର, ଦେବୀ ସୁଭଦ୍ରା ଓ ସୁଦର୍ଶନଙ୍କର ମନ୍ଦିର ।\n\nମୁଖ୍ୟ ମନ୍ଦିରଟି ପଞ୍ଚରଥ ଶୈଳୀରେ ନିର୍ମିତ ଦେଉଳ । ମନ୍ଦିର ଚାରିପଟେ \"ମେଘନାଦ ପାଚେରୀ\" (୬୬୫ଫୁଟ ଦୈର୍ଘ୍ୟ, ୬୪୦ଫୁଟ ପ୍ରସ୍ଥ ଓ ୨୦ ରୁ ୨୪ଫୁଟ ଉଚ୍ଚତା ) ରହିଅଛି । ମେଘନାଦ ପାଚେରୀ ଭିତର ପଟେ ଆଉଗୋଟିଏ ପାଚେରୀ ‘କୂର୍ମ ପାଚେରୀ’ (୪୨୦ଫୁଟ ଦୈର୍ଘ୍ୟ ଓ ୩୧୫ଫୁଟ ପ୍ରସ୍ଥ) ଅଛି । କୂର୍ମପାଚେରୀ ମଧ୍ୟସ୍ଥ ‘କୂର୍ମବେଢ଼ା’ ମଧ୍ୟ ଭାଗରେ ରହିଛି ଶ୍ରୀ ମନ୍ଦିର ବା ଜଗନ୍ନାଥ ମନ୍ଦିର । ସମଗ୍ର ମନ୍ଦିରଟି ଚାରି ଭାଗରେ ବିଭକ୍ତ – ୧. ବିମାନ ବା ମୁଖ୍ୟ ମନ୍ଦିର ବା ଗର୍ଭଗୃହ, ୨. ଜଗମୋହନ ବା ମୁଖଶାଳା, ୩. ନାଟମଣ୍ଡପ ଓ ୪. ଭୋଗମଣ୍ଡପ । ଏହାର ଅଗ୍ରଭାଗରେ ‘ନୀଳଚକ୍ର’ ରହିଛି ଓ ନୀଳଚକ୍ର ଉପରେ ଉଡ଼ୁଛି ‘ପତିତ ପାବନ ବାନା’ ।\n\nଶ୍ରୀମନ୍ଦିର ଭିତରକୁ ଯିବା ପାଇଁ ଚାରିଦିଗରେ ଚାରିଗୋଟି ଦ୍ବାର ଅଛି ଓ ତନ୍ମଧ୍ୟରୁ ପୂର୍ବ ଦିଗର ଦ୍ବାରଟି ମୁଖ୍ୟ, ଏହାକୁ ସିଂହଦ୍ବାର କୁହାଯାଏ । ଅନ୍ୟ ଦ୍ବାର ଗୁଡ଼ିକ ହେଲା ବ୍ୟାଘ୍ର ଦ୍ବାର (ପଶ୍ଚିମ ଦିଗର ଦ୍ବାର), ହାତୀ ଦ୍ବାର (ଉତ୍ତର ଦିଗର ଦ୍ବାର) ଓ ଅଶ୍ବଦ୍ବାର (ଦକ୍ଷିଣ ଦିଗର ଦ୍ବାର) , ମୁଖ୍ୟ ମନ୍ଦିର ସାମନାରେ ଜଗମୋହନ ଓ ମଝିରେ ପବିତ୍ର କଳାଘାଟ ଦ୍ବାର । ନାଟମନ୍ଦିରରୁ ଜଗମୋହନକୁ ଯିବା ବାଟରେ ଥିବା ଦ୍ବାର ହେଲା ‘ଜୟ-ବିଜୟ’ ଦ୍ବାର ।\n\nଶ୍ରୀମନ୍ଦିର ସିଂହଦ୍ବାର ସମ୍ମୁଖରେ ଥିବା ୩୩ଫୁଟ ୮ଇଞ୍ଚ ଉଚ୍ଚତା ବିଶିଷ୍ଟ ଅରୁଣସ୍ତମ୍ବ ଅଛି | ଅରୁଣସ୍ତମ୍ବକୁ କୋଣାର୍କ ସୂର୍ଯ୍ୟ ମନ୍ଦିରରୁ ଅଣାଯାଇ ଏଠାରେ ସ୍ଥାପିତ କରାଯାଇଥିଲା ।\n\nଶ୍ରୀମନ୍ଦିର ଜଗମୋହନରେ ୧୦ଫୁଟ ଉଚ୍ଚତା ବିଶିଷ୍ଟ ଗରୁଡ଼ ସ୍ତମ୍ବ ଅଛି ।\n\nରତ୍ନସିଂହାସନ\n\nଶ୍ରୀମନ୍ଦିର ଗର୍ଭଗୃହର ଆକାର ଉଭୟ ଲମ୍ବ ଓ ପ୍ରସ୍ଥରେ ୩୦ ଫୁଟ ଲେଖାଁଏ ଓ ଉଚ୍ଚତା ୪୮ ଫୁଟ । ଗର୍ଭଗୃହରେ ପ୍ରତିଷ୍ଠିତ ରତ୍ନସିଂହାସନ ବା ରତ୍ନବେଦୀ (୧୬ଫୁଟ ଦୈର୍ଘ୍ୟ, ୧୩ଫୁଟ ପ୍ରସ୍ଥ ଓ ୪ଫୁଟ ଉଚ୍ଚତା ) ଉପରେ କାଷ୍ଠ ନିର୍ମିତ କନକ ମୁଣ୍ଡି ରହିଅଛି । କନକ ମୁଣ୍ଡିର ତଳେ ଏକ ବିରାଟ ଚାନ୍ଦୁଆ ଆବରଣ ହୋଇଛି । ଏହି ରତ୍ନବେଦୀ ଉପରେ ତିନୋଟି କଳା ମୁଗୁନି ପ୍ରସ୍ତରର ଚକା ରହିଛି, ଯାହା ଉପରେ ଚତୁର୍ଦ୍ଧା ଦାରୁମୁର୍ତ୍ତି ଶ୍ରୀବଳଭଦ୍ର, ଦେବୀ ସୁଭଦ୍ରା, ଶ୍ରୀଜଗନ୍ନାଥ ଓ ଶ୍ରୀ ସୁଦର୍ଶନ ଅଧିଷ୍ଠିତ ହୋଇଛନ୍ତି । ଚତୁର୍ଦ୍ଧା ଦାରୁମୁର୍ତ୍ତିଙ୍କ ସହ ଶ୍ରୀନୀଳମାଧବ ଏବଂ ଧାତବ ବିଗ୍ରହ ଶ୍ରୀଦେବୀ (ଲକ୍ଷ୍ମୀଙ୍କ ସୁବର୍ଣ୍ଣ ମୁର୍ତ୍ତୀ) ଓ ଭୂଦେବୀ (ସରସ୍ବତୀଙ୍କ ରୌପ୍ୟ ମୁର୍ତ୍ତି) ମଧ୍ୟ ରତ୍ନସିଂହାସନାସୀନ । ରତ୍ନସିଂହାସନ ଚାରିପଟେ ପରିକ୍ରମା କରିବା ପାଇଁ ବାଟ ଅଛି ।\n\nପାର୍ଶ୍ବଦେବତା\nମୁଖ୍ୟ ମନ୍ଦିର ତିନି ଦିଗରେ ରାହା ପାଗରେ ତିନି ମୁଖ୍ୟ ପାର୍ଶ୍ବଦେବତାଙ୍କୁ ପ୍ରତିଷ୍ଠିତ କରାଯାଇଛି । ତନ୍ମଧ୍ୟରେ ବିମାନର ଉତ୍ତରରେ କଳା ମୁଗୁନି ପ୍ରସ୍ତର ନିର୍ମିତ ବାମନ ବା ତ୍ରିବିକ୍ରମ, ଦକ୍ଷିଣରେ ବରାହ ଓ ପଶ୍ଚିମରେ ନୃସିଂହ ରହିଛନ୍ତି । ଏହି ତିନି ବିଗ୍ରହଙ୍ଗ ନିମିତ୍ତ ତିନିଗୋଟି ଉଚ୍ଚ ମନ୍ଦିର ମଧ୍ୟ ନିର୍ମିତ ହୋଇଅଛି । ପ୍ରତ୍ନତତ୍ତ୍ବବିତ୍‌ମାନେ ପୁରୀ ବଡ଼ଦେଉଳ ସଂଲଗ୍ନ ହୋଇ ତିନି ଦିଗରେ ଥିବା ଏହି ପାର୍ଶ୍ବ ମନ୍ଦିରଗୁଡ଼ିକ ମୁଖ୍ୟ ମନ୍ଦିରର ଭାରସାମ୍ୟ ରକ୍ଷା କରିବାରେ ସହାୟକ ହେଉଥିବା ପ୍ରକାଶ କରିଥାନ୍ତି । ଏଥିସହ ମନ୍ଦିରରେ ଅଷ୍ଟ ଦିଗପାଳ, ଦଶ ଅବତାର ଓ ଅନ୍ୟ ବହୁ ଦେବ-ଦେବୀଙ୍କ ମୂର୍ତ୍ତି ଦେଖିବାକୁ ମିଳେ । ମୁଖ୍ୟ ମନ୍ଦିର ଭିତର ଓ ବାହାର ବେଢ଼ା ମଧ୍ୟରେ ଛୋଟ ବଡ଼ ପ୍ରାୟ ଶତାଧିକ ମନ୍ଦିର ଅଛି ।\n\n\n\n\n\n\n\n',tourism
'ଅଣସର\nଶ୍ରୀଜଗନ୍ନାଥଙ୍କ ଅଣସର ଦୁଇପ୍ରକାର ପାଳିତ ହୁଏ ଯଥା: ୧. ସାଧାରଣ ଅଣସର ଓ ୨. ମହା ଅଣସର|\nସାଧାରଣ ଅଣସର\nଏହା ପ୍ରତିବର୍ଷ ଗୁଣ୍ଡିଚା ପୁର୍ବରୁ ପାଳିତ ହୁଏ ଦେବସ୍ନାନ ପୂର୍ଣ୍ଣିମା ପରଦିନ ଠାରୁ ନେତ୍ରୋତ୍ସବ ପର୍ଯ୍ୟନ୍ତ (ଆଷାଢ଼ କୃଷ୍ଣ ପ୍ରତିପଦଠାରୁ ଚଉଦଦିନ କାଳ) ଜଗନ୍ନାଥ ମନ୍ଦିରରେ ଶ୍ରୀବଳଭଦ୍ର, ଶ୍ରୀଜଗନ୍ନାଥ ଓ ଦେବୀ ସୁଭଦ୍ରାଙ୍କୁ ଯାତ୍ରୀମାନେ ସକ୍ଷାତ ଦର୍ଶନ କରିବାକୁ ପାଆନ୍ତି ନାହିଁ , ଏହି ସମୟକୁ ଅଣସର (ଅନବସର) କୁହାଯାଏ ଦେବ ସ୍ନାନ ପୂର୍ଣ୍ଣିମା ଦିନ ଦେବସ୍ନାନ ମଣ୍ଡପରେ ଶ୍ରୀବଳଭଦ୍ର, ଶ୍ରୀଜଗନ୍ନାଥ ଓ ଦେବୀ ସୁଭଦ୍ରାଙ୍କ ମୂର୍ତ୍ତିତ୍ରୟ ଉପରେ ସୁନାକୂଅର ଅଧିବାସ ହୋଇ ରହିଥିବା ୧୦୮ ଗରା ଜଳ ଢଳାହୋଇ ସ୍ନାନ କରାଯାଏ ଲଗାତାର ୨୧ଦିନ ଧରି ନରେନ୍ଦ୍ର ପୋଖରୀରେ ଚାପଖେଳିବା ପରେ ଶ୍ରୀଜୀଉମାନେ ୧୦୮ ଗରା ଜଳରେ ସ୍ନାନ କରିବାରୁ ତାଙ୍କୁ ଜ୍ବର ହୋଇଛି ବୋଲି ଯାତ୍ରୀମାନଙ୍କୁ କୁହାଯାଏ  ଜ୍ବର ହେବାପରେ ଶ୍ରୀଜୀଉମାନଙ୍କୁ ଉପଚାର କରିବା ନିମନ୍ତେ ଦଇତାପତି ସେବକ ଓ ଅନ୍ୟ ସେବକମାନେ ଠାକୁରଙ୍କୁ ଅଣସର ଘର (ଜଗନ୍ନାଥ ମନ୍ଦିରର ଜଗମୋହନରେ ଚନ୍ଦନ ଅର୍ଗଳି ନିକଟରେ ଥିବା ଏକ ସ୍ଥାନ)କୁ ନିଅନ୍ତି  ଏହି ସମୟରେ ମହାପ୍ରଭୁଙ୍କ ଦେହରେ ଚୁଆ, କର୍ପୁର, କସ୍ତୁରୀ ଓ ଚନ୍ଦନ ଲେପନ କରାଯିବା ସହ ବୈଦିକ ଚିକିତ୍ସା କରାଯାଏ ୤\n\nଅଣସର ସମୟରେ ଶ୍ରୀ ଜୀଉମାନେ ଭକ୍ତଙ୍କୁ ଦର୍ଶନ ଦିଅନ୍ତି ନାହିଁ  ତାଙ୍କ ସ୍ଥାନରେ ପଟିଦିଅଁଙ୍କୁ ପୂଜା କରାଯାଇଥାଏ ବଡ଼ଠାକୁରଙ୍କର ପଟିଦିଅଁ ବାସୁଦେବ, ଦେବୀ ସୁଭଦ୍ରାଙ୍କର ପଟିଦିଅଁ ଭାବେ ଯାଜ୍ଞସେନୀ ବା ଭୁବନେଶ୍ବରୀ ଓ ଶ୍ରୀଜଗନ୍ନାଥଙ୍କ ପଟିଦିଅଁ ଭାବେ ନାରାୟଣ ପୂଜା ପାଇବେ ଅଣସର ସମୟରେ ନୀଳମାଧବ, ମଦନମୋହନ, ରାମ, କୃଷ୍ଣ, ଭୂଦେବୀ ଓ ଶ୍ରୀଦେବୀଙ୍କୁ ମଧ୍ୟ ଏହି ପଟିଦିଅଁଙ୍କ ସହ ପୂଜା କରାଯାଏ  ଏହି ସମୟରେ ଶ୍ରୀଜଗନ୍ନାଥଙ୍କ ସ୍ଥାନରେ ଭକ୍ତମାନେ ବ୍ରହ୍ମଗିରିର ଅଲାରନାଥଙ୍କୁ ବିଷ୍ଣୁରୂପରେ ଦର୍ଶନ କରିଥାନ୍ତି \n\n୧୦୮ ଗରା ଜଳ ଢଳାହେବା ଫଳରେ ମୂର୍ତ୍ତିମାନଙ୍କ ଉପରୁ କିଛି ରଙ୍ଗ ଛାଡ଼ିଯାଏ  ଅଣସର ସମୟରେ ଚିତ୍ରକାରମାନେ ଅଣସର ଘରେ ଶ୍ରୀଜୀଉମାନଙ୍କୁ ନୂତନ ଭାବେ ରଙ୍ଗ କରନ୍ତି \n\nମହା ଅଣସର\n\nଏହା ୪୫ଦିନ ପାଇଁ ନବକଳେବର ପୂର୍ବରୁ ପାଳିତ ହୁଏ  ଏହି ସମୟରେ ବିଗ୍ରହ ମାନଙ୍କର ପରିବର୍ତ୍ତନ ହୁଏ \n\n\n',tourism
'କ୍ଷୀରଚୋରା ଗୋପୀନାଥ ମନ୍ଦିର\nକ୍ଷୀରଚୋରା ଗୋପୀନାଥ ମନ୍ଦିର ରେମୁଣା ରେ ଅବସ୍ଥିତ । ଏହା ବାଲେଶ୍ଵରଠାରୁ ୯ କିମି ପୂର୍ବରେ ହାଉଡ଼ା ଓ ଭୁବନେଶ୍ଵର ମଝିରେ ପଡ଼େ । ରେମୁଣା ନାଆଁଟି ରମଣୀୟ ଶବ୍ଦରୁ ଆସିଛି ଜାହାର ଅର୍ଥ ସୁନ୍ଦର । କ୍ଷୀରଚୋରା ଗୋପୀନାଥ ମନ୍ଦିର ଓଡ଼ିଶାର ହିନ୍ଦୁ ମନ୍ଦିର ମାନଙ୍କ ଭିତରେ ଏକ ଜଣାଶୁଣା ଏବଂ ପ୍ରସିଦ୍ଧ ଆନ୍ତର୍ଜାତୀୟ ମନ୍ଦିର । ଏହା ଗଙ୍ଗବଂଶର ରାଜା ଲାଙ୍ଗୁଳା ନରସିଂହଦେବଙ୍କ ଦ୍ଵାରା ତିଆରି କରାଯାଇଥିଲା ଯେକି ପ୍ରସିଦ୍ଧ କୋଣାର୍କ ସୂର୍ଯ୍ୟ ମନ୍ଦିର ନିର୍ମାଣ କରିଥିଲେ । ବୃନ୍ଦାବନର ତିନି ଠାକୁର ଶ୍ରୀ ମଦନମୋହନ(ସମ୍ବନ୍ଧ ତତ୍ତ୍ଵ), ଶ୍ରୀ ଗୋବିନ୍ଦ(ଅବିଧେୟ ତତ୍ତ୍ଵ), ଶ୍ରୀ ଗୋପୀନାଥ(ପ୍ରୟୋଜନ ତତ୍ତ୍ଵ)ଭଳି ଏଠାରେ ଏହି ତିନି ଠାକୁର ବିରାଜିତ ହୋଇଥିବାରୁ ଏହାକୁ ପୂର୍ବ ଭାରତର ଗୁପ୍ତ ବୃନ୍ଦାବନ ଧାମ ମଧ୍ୟ କୁହାଯାଏ ରେମୁଣାର ଗଛଲତା ଭରା ଏକ ଶୀତଳ ପରିବେଶ ଭିତରେ ଗୋପୀନାଥ ପୂଜା ପାଇଥାନ୍ତି । ବର୍ଷ ସାରା ଏହି ମନ୍ଦିରକୁ ଅନେକ ଭକ୍ତଙ୍କ ସୁଅ ଛୁଟିଥାଏ ।\n\nଇତିହାସ\n\nଏହା ୧୩ଶ ଶତାବ୍ଦୀରେ ଉତ୍କଳର ଗଙ୍ଗ ବଂଶର ନରପତି ଲାଙ୍ଗୁଳା ନରସିଂହ ଦେବଙ୍କ ଦେଇ ତିଆରି ହୋଇଥିଲା । ଶ୍ରୀପାଦ ମାଧବେନ୍ଦ୍ର ପୁରୀ ଗୋସାଇଁ, ଶ୍ରୀ ଶ୍ରୀ ରସିକାନନ୍ଦ ଦେବ ଗୋସାଇଁ ପ୍ରମୁଖ ସନ୍ଥ ଏଠାରେ ଅନେକ କାଳ କାଟିଛନ୍ତି । ମନ୍ଦିରଠୁ ୧ କି.ମି. ଦୂରରେ ରାଜା ଲାଙ୍ଗୁଳା ନରସିଂହ ଦେବ ଓ ରାଣୀଙ୍କ ଅବସ୍ଥାନର ପ୍ରତୀକ ସ୍ଵରୂପ ଦୁଇଟି ପୋଖରୀ, କୂଟପୋଖରୀ ଓ ବଜ୍ର ପୋଖରୀ ରହିଅଛି । ଏହା କୂଳରେ ଜଗନ୍ନାଥ ମନ୍ଦିର ଓ ଭାରତର ଦ୍ଵିତୀୟ ଅଷ୍ଟଭୁଜା ମନ୍ଦିର ଅବସ୍ଥିତ ।\n\nକିମ୍ବଦନ୍ତୀ\nକିମ୍ବଦନ୍ତୀ ଅନୁସାରେ ରାମଚନ୍ଦ୍ର ସୀତାଙ୍କୁ ଗଙ୍ଗାରେ ସ୍ନାନ କରାଇବା ଉଦ୍ଦ୍ୟେଶ୍ୟରେ ଏଠାରେ ଗଙ୍ଗାଙ୍କୁ ସ୍ମରଣ କରି ସାତଟି ଶର ମୁନରେ ସପ୍ତରେଖା ନଦୀ ଖନନ କରିଥିଲେ , ଅଧୁନା ଏହା ନାଳରେ ପରିଣତ ହୋଇଛି ।[୧]\n\nକୁହାଯାଏ ଥରେ ଜଣେ ଭକ୍ତ ମାଧବେନ୍ଦ୍ର ପୁରୀ, ବୃନ୍ଦାବନର ତାଙ୍କର ସେବିତ ଠାକୁର ଶ୍ରୀ ଗୋପାଳଙ୍କ ପାଇଁ ଜଗନ୍ନାଥ ପୁରୀରୁ ମଲୟ ଚନ୍ଦନ ନେବା ଉଦେଶ୍ୟରେ ବୃନ୍ଦାବନରୁ ଚାଲି ଚାଲି ଆସି ରେମୁଣା ଗୋପୀନାଥ ମନ୍ଦିରରେ ବିଶ୍ରାମ କରିଥିଲେ । ଗୋପୀନାଥଙ୍କ ଠାରେ ଲାଗିଥିବା କ୍ଷୀରଭୋଗ(ଅମୃତକେଳି)କୁ ଦେଖି ଭୋଗ ପାଇବାର ଇଚ୍ଛା ହୋଇଥିଲା । କିନ୍ତୁ ସେ ଅଯାଚିତ ହୋଇଥିବାରୁ ମନର ଇଚ୍ଛା ପ୍ରକାଶ କଲେ ନହିଁ । ଶ୍ରୀ ଗୋପୀନାଥ ଭକ୍ତର ମନକଥା ଜାଣିପାରି ବାରଟି କ୍ଷୀରଭୋଗ ମଧ୍ୟରୁ ଗୋଟିଏ କ୍ଷୀରଭୋଗ ତାଙ୍କ ପିନ୍ଧିଥିବା ଧୋତିତଳେ ଲୁଚାଇ ରଖି ପୂଜକ କୁ ଅର୍ଦ୍ଧରାତ୍ରିରେ ଉଠାଇ ଭକ୍ତ ମାଧବେନ୍ଦ୍ରଙ୍କୁ କ୍ଷୀରଭୋଗ ଦେଇଆସିବା ପାଇଁ ନିର୍ଦେଶ ଦେଲେ । ପୂଜକ ଉଠି ସ୍ନାନକରି ସତକୁ ସତ ଦେଖିଲେ ଗୋପୀନାଥଙ୍କ ଧୋତିତଳେ କ୍ଷୀରଭୋଗଟିଏ ଅଛି । ସେ ତୁରନ୍ତ କ୍ଷୀରଭୋଗଟି ନେଇ ଅନତି ଦୂରରେ ବସି କୀର୍ତନ କରୁଥିବା ମାଧବେନ୍ଦ୍ରଙ୍କୁ ଦେଇଥିଲେ । ମାଧବେନ୍ଦ୍ର ପୁରୀ ସେଇ କ୍ଷୀରଭୋଗ ପାଇ ଆନନ୍ଦରେ ନୃତ୍ୟ କରି ମୁର୍ଚ୍ଛିତ ହୋଇପଡିଲେ, ପୁଣି ଉଠି ନିଜକୁ ଧିକାର କଲେକି ପ୍ରଭୁ ଗୋପୀନାଥ ତାଙ୍କ ପାଇଁ ରାତ୍ରି ଅନିଦ୍ରା ରହି ଏତେ କଷ୍ଟ କଲେ । ତତ୍ପରେ ସେ ପ୍ରତିଷ୍ଠା ଭୟରେ ସକାଳ ହେବା ପୂର୍ବରୁ ରେମୁଣା ଛାଡି ପୁରୀ ଅଭିମୁଖେ ପଳାୟନ କଲେ। ସେହିଦିନଠାରୁ ଶ୍ରୀ ଗୋପୀନାଥ କ୍ଷୀରଚୋରା ଗୋପୀନାଥ ନାମରେ ପ୍ରସିଦ୍ଧ ହେଲେ । ଭକ୍ତ ମାଧବେନ୍ଦ୍ର ପୁରୀରୁ ମଲୟ ଚନ୍ଦନ ଆଣି ରେମୁଣା ଦେଇ ଫେରିବା ବାଟରେ ଏଠାକାର ଭକ୍ତ ମାନେ ଏଠାରେ ରହିବା ପାଇଁ ଅନୁରୋଧ କଲେ । ସେ ଏଠାରେ ରହଣି ସମୟରେ ତାଙ୍କ ବୃନ୍ଦାବନର ଠାକୁର ଶ୍ରୀ ଗୋପାଳ ନିର୍ଦ୍ଦେଶ ଦେଲେ ଯେ ମୁଁ ଯିଏ ରେମୁଣାର ଗୋପୀନାଥ ସିଏ । ତୁମେ ଗୋପୀନାଥଙ୍କ ଶ୍ରୀଅଙ୍ଗରେ ମଲୟ ଚନ୍ଦନ ଲେପନ କରିଦେଲେ ମୁଁ ପାଇଯିବି । ସେହିଦିନଠାରୁ ଅକ୍ଷୟ ତୃତୀୟା ଓ ଚନ୍ଦନ ପୂର୍ଣ୍ଣମୀରେ ଗୋପୀନାଥଙ୍କ ସର୍ବାଙ୍ଗ ଚନ୍ଦନ ବେଶ ହୁଏ । ଏବଂ ଅକ୍ଷୟ ତୃତୀୟା ଠାରୁ ୪୫ ଦିନଧରି ଭକ୍ତଶ୍ରେଷ୍ଠ ମାଧବେନ୍ଦ୍ର ପୁରୀ ଗୋସ୍ଵାମୀଙ୍କ ସ୍ମୃତି ଉଦେଶ୍ୟରେ ଚନ୍ଦନ ଲାଗି ହୁଏ । ତାଙ୍କୁ ଏହିଠାରେ ସ୍ଥୂଳ ସମାଧି ଦିଆଯାଇଛି ଓ ଏବେ ସେଠାରେ ତାଙ୍କର ସମାଧି ମନ୍ଦିର ମଧ୍ୟ ଅଛି ।\n\nବିଗ୍ରହ\n\nଭଗବାନ ଗୋପୀନାଥଙ୍କ ଡାହାଣରେ ମଦନମୋହନ ଓ ବାମରେ ଗୋବିନ୍ଦ ଅଛନ୍ତି । ମଦନମୋହନ ଓ ଗୋବିନ୍ଦଙ୍କୁ ଶ୍ରୀ ରସିକାନନ୍ଦ ପ୍ରଭୁ ୩୫୦ ବର୍ଷ ତଳେ ତାଙ୍କର ଶିଷ୍ୟ ତିହିଡି ସାମନ୍ତ ରାଜାଙ୍କ ଦ୍ଵାରା ପ୍ରତିଷ୍ଠା କରାଇଥିଲେ । ତା ପୂର୍ବରୁ କେବଳ ଶ୍ରୀ ଗୋପୀନାଥ ଥିଲେ । ଶ୍ରୀ ଗୋପୀନାଥ ସ୍ଵୟଂଭୂ ବିଗ୍ରହ ଅଟନ୍ତି, ଯାହାଙ୍କୁ ଲାଙ୍ଗୁଳା ନରସିଂହଦେବ ତୀର୍ଥଯାତ୍ରା ଯାଇଥିବା ସମୟରେ ସ୍ଵପ୍ନାଦେଶ ପାଇ ଚିତ୍ରକୁଟ ପର୍ବତରୁ ପୁରୀ ନେଇଯାଉଥିବା ବେଳେ ପୁଣି ସ୍ଵପ୍ନାଦେଶ ପାଇ ରେମୁଣାରେ ପ୍ରତିଷ୍ଠା କଲେ । କୁହାଜାଏ ଯେ ଏହି ଗୋପୀନାଥଙ୍କ ମୂର୍ତିଙ୍କୁ ତ୍ରେତୟା ଯୁଗରେ ଭଗବାନ ଶ୍ରୀରାମଚନ୍ଦ୍ର ସିତା ଦେବୀଙ୍କ ଅନୁରୋଧରେ ନିଜ ଧନୁତୀରରେ ଚିତ୍ରକୁଟରେ ଗଢ଼ିଥିଲେ । ସିତା ଦେବୀଙ୍କ ସ୍ପର୍ଶରେ ଏହି ମୂର୍ତି ଜୀବନ୍ତ ହୋଇଯାଇଥିଲେ, ସେହିଦିନଠାରୁ ବ୍ରହ୍ମା ପୂଜା କରୁଥିଲେ । ଏହି ବିରାଟ ସ୍ଵୟଂଭୂ ମୂର୍ତିଙ୍କ ପାଦତଳେ ଚାରି ଶଖାଙ୍କ ସହିତ ଗୋଚାରଣ ଦୃଶ୍ୟ, ତାହାତଳେ ଅଷ୍ଟସଖୀ ସେବାରତ ଥିବାର ଦୃଶ୍ୟ ଅଛି । ତାଙ୍କ ମସ୍ତକରେ ଶେଷଦେବ ଅଛନ୍ତି, ତିନୋଟି ଜମ୍ବୂ ଫଳ ଅଛି, ମସ୍ତକର ଉପରି ଭାଗରେ ବାମ ଓ ଡାହାଣପାର୍ଶ୍ଵରେ ଚାଣୁର ଏବଂ ମୁଷ୍ଟିକ ସହିତ ଯୁଧ୍ୟ କରୁଥିବାର ଦୃଶ୍ୟ ଅଛି । ତାଙ୍କର ନଟବର ବେଶରେ ଛନ୍ଦା ଚରଣରେ ମୁରଲୀ ବଜାଉଥିବାର ମୂର୍ତିଙ୍କୁ ଯେକେହି ଦେଖିବ ସେ ତାର ନୟନ ସହଜରେ ଫେରାଇ ପାରିବ ନହିଁ ।\n\nଭୋଗ\n\nଏଠାକାର କ୍ଷୀର ଭୋଗ ଭାରି ସୁଆଦିଆ ଓ ଅମୃତ କେଳି ନାଆଁରେ ଖ୍ୟାତ । କ୍ଷୀର, ଚିନି, ଖୁଆ ଓ ଗୁଜୁରାତି ଅଳେଇଚରେ ତିଆରି କରାଯାଏ କ୍ଷୀର ଭୋଗ । ଏହା ବାଦେ ସବୁଦିନ ଅନ୍ନ ପ୍ରସାଦ ମଧ୍ୟ ମିଳେ ।\n\n',tourism
'﻿ପିଲାଙ୍କ ଜ୍ବର\r\n                      ପ୍ରଫେସର ଡାକ୍ତର ନିରଞନ ତ୍ରିପାଠୀ\r\n[ସାଧାରଣ ଲୋକଙ୍କର ଧାରଣା ଯେ ଜ୍ବର ଗୋଟିଏ ରୋଗ । ପ୍ରକୃତରେ ଜ୍ବର ଗୋଟିଏ ରୋଗ ନୁହେଁ । ଅନେକ ରୋଗରେ ଜ୍ବର ଏକ ଲକ୍ଷଣରୂପେ ପ୍ରକାଶ ପାଇଥାଏ । ]\r\n  \tସ୍କୁଲରୁ ଫେରିଲା ବେଳକୁ ମୁନ୍ନାକୁ ଜ୍ବର । ମେ’ ମାସ ଖରାରେ ପୁଣି ଖଇପୁଟା ତାତି , ହାତ ପୋଡ଼ିଯାଉଛି । ନାକରୁ ଖର ନିଃଶ୍ବାସ  ବହୁଛି । ମୁଣ୍ଡ ବିନ୍ଧି ଫଟାଉଛି । ଦୁଇଥର ବାନ୍ତି ହୋଇଗଲାଣି । ଖାଲି ବାନ୍ତି ବାନ୍ତି ଲାଗୁଛି । ଜିଭ ଶୁଖି ଯାଉଛି । ମୁନା ଖାଲି ‘ବୋଉ’ ‘ବୋଉ’ ବୋଲି କାନ୍ଦୁଛି । ଜ୍ବର ମାପିଲା ବେଳକୁ ଚାଳିଶଡିଗ୍ରୀ ସେଲସିଅସ୍ , ଫାରେନ୍ –ହିଟ୍ ସ୍କେଲରେ ୧୦୪ ଡିଗ୍ରୀ । ସାବିତ୍ରୀ ଚମକି ପଡ଼ିଲେ ।\r\n   \tମୁନା , ସାବିତ୍ରୀ ଓ ଅଶୋକଙ୍କର ଏକମାତ୍ର ସନ୍ତାନ । ବୟସ ୧୨ ବର୍ଷ । ସପ୍ତମ ଶ୍ରେଣୀର ଛାତ୍ର ।ଖେଳକୁଦ , ପାଠ ସବୁଥିରେ ଧୁରନ୍ଧର , ଗେଡ଼ା ଶରୀର । \r\n\tମା’ ସାବିତ୍ରୀ  ଶିକ୍ଷୟତ୍ରୀ । ସେ ଭାବିଲେ ଅଶୁଂଘାତ । ଗତ କେତେବର୍ଷ ଧରି ଓଡ଼ିଶାରେ, ମେ’ ଜୁନ୍ ମାସରେ ପ୍ରବଳ ଖରା ହେଉଛି । ବାହାରେ ତାତି ଚାଳିଶ ଡ଼ିଗ୍ରୀରୁ ସତଚାଳିଶ, ଅଠଚାଳିଶ ଡିଗ୍ରୀ ସେଲସିଅସ୍  । ଏ ଖରା ତାତି ସମ୍ଭାଳି ନ ପାରି ଅଂଶୁଘାତରେ ଶତାଧିକ ଲୋକ ମରି ଯାଇଛନ୍ତି । ଅଂଶୁଘାତର ଚିକିତ୍ସା ଖବରକାଗଜ ଓ ଗଣମାଧ୍ୟମରେ ବହୁଳଭାବରେ ପ୍ରସାରିତ ହେଉଛି । ସାବିତ୍ରୀ କାଳବିଳମ୍ବ ନକରି ଅଂଶୁଘାତରେ ସାଧାରଣ ଚିକିତ୍ସା ପ୍ରୟୋଗ କଲେ । ଏହି ଚିକିତ୍ସା ମଧ୍ୟ ଦେହରୁ ତାପମାତ୍ରା କମାଇବା ପାଇଁ ସବୁ ଜ୍ବରରେ ଆବଶ୍ୟକ ହୋଇଥାଏ ।\r\n\tସଙ୍ଗେ ସଙ୍ଗେ ଥଣ୍ଡାପାଣିରେ ମୁଣ୍ଡଧୋଇ ,ଓଦାଗାମୁଛାରେ ସାରା ଦେହ ପୋଛିଦେଲେ । ପଡ଼ୋଶୀ ଘରୁ ଟିକେ ବରଫ ମାଗିଆଣି ବରଫ ଥଣ୍ଡା ପାଣିରେ ମୁଣ୍ଡରେ ପଟି ପକାଇଲେ । ପଙ୍ଖାଟା ଜୋରରେ ଖୋଲିଦେଲେ । ଥଣ୍ଡା ବରଫମିଶା ପାଣିରେ ଲୁଣ , କାଗିଜି ଲେମ୍ବୁ ଓ ଚିନି ମିଶାଇ ଘଣ୍ଟାକୁ ଘଣ୍ଟା ପିଆଇଲେ । ବାନ୍ତି ହୋଇ ଯାଉଥାଏ , ତଥାପି ଭ୍ରୁକ୍ଷେପ ନକରି ପାଣି ପିଆଇ ଚାଲିଥାନ୍ତି । ଘଣ୍ଟାକ ପରେ ଜ୍ବର କମି ଅଠତିରିଶ ଡିଗ୍ରୀକୁ ଖସି ଆସିଲା । ସାବିତ୍ରୀ ଆଶ୍ବସ୍ତ ହେଲେ । ମୁନାକୁ ଟିକେ ଭଲ ଲାଗିଲା । ଉଠି ବୁଲାଚଲା କଲା । ସାବିତ୍ରୀ ଭାବିଲେ ବୋଧହୁଏ ମୁନା ଭଲ ହୋଇଗଲିଣି । କିନ୍ତୁ ତହିଁଆରଦିନ ମଧ୍ୟ ହୁ ହୁ ଜ୍ବର ବଢ଼ିଲା । ମୁନାର ରକ୍ତ ପରୀକ୍ଷାରୁ ମେଲେରିଆ ପାରାସାଇଟ୍ ବାହାରିଲା । ମେଲେରିଆ ଚିକିତ୍ସା ପରେ ମୁନା ସମ୍ପୁର୍ଣ୍ଣ ଭଲ ହୋଇଯାଇଛି ।\r\n        \tସାଧାରଣ  ଲୋକଙ୍କକ ଧାରଣା ଜ୍ବର ଗୋଟିଏ ରୋଗ । ପ୍ରକୃତରେ ଜ୍ବର ଗୋଟିଏ ରୋଗ ନୁହେଁ ।ଏହା ଏକ ଲକ୍ଷଣ । ଆମ ସମସ୍ତଙ୍କର ଶରୀରର ତାପମାତ୍ରା ସଇଁତିରିଶ ଡିଗ୍ରୀ ସେଲସିଅସ୍ , ଫାରେନହିଟ୍ ସ୍କେଲରେ ଏହା ଅଠାନବେ ଦଶମିକ ଚାରିଡିଗ୍ରୀ ।ଏହା ଅଧା ଡିଗ୍ରୀ ସେଲସିଅସ୍ ଏପଟ ସେପଟ ହୋଇପାରେ । ବେଶୀ କେବେ ହୁଏ ନାହିଁ ।ଖରାରେ କାମକଲେ , ବର୍ଷାରେ ତିନ୍ତିଲେ କିମ୍ବା ଶୀତକାକାରରେ ଥରିଲେ ମଧ୍ୟ ତାପମାତ୍ରା ସ୍ଥିର ରହେ । ଉତ୍ତରମେରୁର ଘନ ବରଫାଚ୍ଛନ୍ନ ଅଞ୍ଚଳରେ ଶରୀରର ତାପମାତ୍ରା ସ୍ଥିର ରହେ । ଉତ୍ତରମେରୁର ଘନ ବରଫାଚ୍ଛନ୍ନ  ଅଞ୍ଚଳରେ ଶରୀରର ତାପମାତ୍ରା ଥର୍ମୋମିଟରରେ ମାପିଲେ ଯେତିକି , ଥର୍ ମରୁଭୂମିର ଉଷ୍ଣତମ ଅଞ୍ଚଳରେ ମାପିଲେ ବି ସେତିକି । ସ୍ବାଭାବିକ ତାପମାତ୍ରା ଶରୀରର  ରକ୍ଷାକବଚ ।  ଏହା ଶରୀର ସୁସ୍ଥ ଓ ନୀରୋଗ ରହିବାର ଏକକ ମୁଖ୍ୟ ଲକ୍ଷଣ । ଏହା ଜ୍ବରର ଅଧିକାଂଶ ରୋଗରେ ହୋଇଥାଏ ଏବଂ ଏହା ସଂକ୍ରାମକ ରୋଗର ଗୁରୁତ୍ବପୂର୍ଣ୍ଣ ଲକ୍ଷଣ । ସଂକ୍ରାମକ ରୋଗ ଜୀବାଣୁ ,ଭୂତାଣୁ , ଛତ୍ରକ , ପରଜୀବୀମାନଙ୍କଦ୍ବାରା ମୁଖ୍ୟତଃ ହୋଇଥାଏ । ରୋଗପ୍ରତିରୋଧକ ଶକ୍ତି ଅପେକ୍ଷାକୃତ କମ୍ ଥିଓବାରୁ ଶିଶୁମାନେ ଏହି ସଂକ୍ରାମକ ରୋଗଗୁଡ଼ିକର ଶିକାର ହୋଇଥାଆନ୍ତି । \r\nଶିଶୁମାନଙ୍କର ସଂକ୍ରାମକ ରୋଗ ତାଲିକା    \r\nଜୀବାଣୁ ଜନିତ – ଚର୍ମରେ ଘା’ , ବଥ, ଟନସିଲ ଦରଜ (ଟନସିଲାଇଟିସ) ଟନ୍ସିଲରେ ବଥ , ତଣ୍ଟି ଦରଜ , ଦାନ୍ତମାଢ଼ିର ଦରଜ ,  ମୁଣ୍ଡରେ ବଥ ,ପତଳା ଝାଡ଼ା ,ନାଳ ,ଶୂଳଝାଡ଼ା , ଯକ୍ଷ୍ମା ,ଟାଇଫଏଡ୍ ଜ୍ବର , ନିମୋନିଆ ଜ୍ବର , ପରିସ୍ରା ପ୍ରଦାହ , ପରିସ୍ରାରେ ପୂଯ , କାନପଚା , ମସ୍ତିଷ୍କ ଜ୍ବର , (ମେନିନଜାଇଟିସ) ହାଡ଼ରେ ପୂଯ (ଅଷ୍ଟିଓମାଇଲାଇଟିସ୍ ) ଇତ୍ୟାଦି । ଏହାକୁ ଡାକ୍ତରୀ ଭାଷାରେ ବ୍ୟାକ୍ଟେରିଆଲ୍ ଇନଫେକସନ କୁହାଯାଏ ।\r\n    \tଭୂତାଣୁ ଜନିତ – ଭାଇରସ୍ ଜ୍ବର , ଭାଇରସ୍ ଝାଡ଼ା, ମିଳିମିଳା, ହାଡ଼ଫୁଟି, ମସ୍ତିଷ୍କ ଜ୍ବର , (ଏନସେଫାଲାଇଟିସ୍) କାମଳ ରୋଗ (ଭାଇରାଲ୍ ହେପାଟାଇଟିସ୍ ) ପୋଲିଓ ଜ୍ବର  ଇତ୍ୟାଦି । ଏଗୁଡ଼ିକୁ ଭାଇରାଲ୍ ଇନଫେକସନ୍ କୁହାଯାଏ ।\r\n    \tପରଜୀବୀ ଜନିତ – ଏହି ରୋଗଗୁଡ଼ିକୁ ପାରାସାଇଟିକ୍ ଇନଫେକସନ୍ କୁହାଯାଏ । ଏ ରୋଗଗୁଡ଼ିକ ହେଲେ ମ୍ୟାଲେରିଆ ,ଫାଇଲେରିଆ , ଆମିବାଓସିସ୍ ଇତ୍ୟାଦି । ଜୀବାଣୁ , ଭୂତାଣୁ ପରଜୀବୀ ସଂକ୍ରମଣ ବ୍ୟତୀତ ପିଲାମାନଙ୍କର ଆଉ କେତେକ କାରାଣରୁ ଜ୍ବର ମଧ୍ୟ ହୋଇଥାଏ । ସେଗୁଡ଼ିକ ହେଲେ , ଆଣ୍ଠୁଗଣ୍ଠି ଦରଜ ହୋଇ ଜ୍ବର (ରୁମାଟିକ୍ ଫିଭର୍)ଆଉ ପିଲାମାନଙ୍କର ରକ୍ତ କାନସର (ଆକ୍ୟୁଟ୍ ଲିକ୍ୟୁମିଆ ) । ଏହା ବ୍ୟତୀତ ପରିବେଶ ପରିବର୍ତ୍ତନରେ ମଧ୍ୟ ଜ୍ବର ହୁଏ , ଯେପରିକି  ଅଂଶୁଘାତ ।\r\nଜ୍ବରର କାରଣ ସବୁ ଜଣାପଡ଼େ କିପରି ?\r\n\tଆଗରୁ କୁହାଯାଇଛି ଜ୍ବର ଗୋଟିଏ ଲକ୍ଷଣ । ତେଣୁ ଥର୍ମୋମିଟରରେ ଜ୍ବର ମାପି ଜାଣିଲା ପରେ କାରଣ ନିର୍ଣ୍ଣୟ କରିବା ଚିକିତ୍ସା ପାଇଁ ଆବଶ୍ୟକ ହୋଇଥାଏ । ରୋଗର ଲକ୍ଷଣରୁ ବହୁ ଜ୍ବର ଚିହ୍ନାପଡ଼ିଯାଏ ।ସର୍ଦ୍ଦି, କାଶ , ନାକରୁ ପାଣି ବୋହିଲେ ,ଦେହ ଛେଚିକୁଟି ଦରଜ ହେଲେ ଭୂତାଣୁ ଜନିତ ଇନଫ୍ଳୁଏଞା ଜ୍ବର ବୋଲି ଅନୁମାନ  କରାଯାଏ । ଟୋପାଏ ରକ୍ତ ପରୀକ୍ଷା କଲେ , ଜୀବାଣୁ, ଭୂତାଣୁ ସଂକ୍ରମଣ , ମ୍ୟାଲେରିଆ , ଫାଇଲେରିଆ , ଟାଇଫଏଡ୍ , ନିମୋନିଆ, ଯକ୍ଷ୍ମା , କାମଳ ରୋଗ , ରୁମାଟିକ୍ ଫିଭର୍ , ରକ୍ତ କାନସର ଭଳି ରୋଗ ବିଷୟରେ ସୂଚନା ମିଳିପାରେ । ପରିସ୍ରା ପରୀକ୍ଷାରେ ଆକ୍ୟୁଟ୍ ନେଫ୍ରାଇଟିସ୍ , ପରିସ୍ରା ସଂକ୍ରମଣ ( ଯୁରିନାରିଟ୍ରାକ୍ଟ ଇନଫେକସନ୍ )ଓ କାମଳ ରୋଗ (ହେପାଟାଇଟିସ୍) ସହଜରେ ଚିହ୍ନାପଡ଼େ । ଝାଡ଼ା ପରୀକ୍ଷା କଲେ ବ୍ୟାସିଲାରୀଡିସେଣ୍ଟ୍ରି , ଆମିବିକ୍ ଡିସେଣ୍ଟ୍ରି ଜାଣି ହୁଏ । ଏକସରେ ପରୀକ୍ଷାରେ ନିମୋନିଆ , ଯକ୍ଷ୍ମା , ହାଡ଼ର ପୂଯ (ଅଷ୍ଟିଓମାଇଲାଇଟିସ୍) ଭଳି ରୋଗ ଅତି ସହଜରେ ଜଣାପଡ଼େ ।\r\nଜ୍ବର ମପାହେଲା କିପରି ? \r\n\tମଣିଷର ତାପମାତ୍ରା ମାପିବା କଥା ଡକ୍ଟର ଓ୍ବାଣ୍ଡର ଲିକ୍ ୧୮୭୮ ମସିହାରେ ଆରମ୍ଭ କରିଥିଲେ । ପଚାଶ ହଜାରରୁ ଊର୍ଦ୍ଧ୍ବ ସୁସ୍ଥ ଆବାଳବୃଦ୍ଧବନିତାଙ୍କର ତାପାମାତ୍ରା ଥର୍ମୋମିଟରରେ ମାପି ସିଦ୍ଧାନ୍ତରେ  ଉପନୀତ ହେଲେ ଯେ ସକାଳ ଛଟାରେ ଦେହର ତାପମାତ୍ରା ପ୍ରାୟ ସଇଁତିରିଶ ଡିଗ୍ରୀ ସେଲସିଅସ୍ ବା ଅଠାନବେ ଦଶମିକ ଦୁଇ ଡିଗ୍ରୀ ଫାରେନହିଟ୍ ରହେ । କେତେକ ସୁସ୍ଥ ଲୋକଙ୍କର ସନ୍ଧ୍ୟା ପାଞ୍ଚଟା ବେଳକୁ ଶରୀର ତାପମାତ୍ରା ସଇଁତିରିଶ  ଦଶମିକ ସାତ ଡ଼ିଗ୍ରୀ ସେଲସିଅସ୍ ବା ଅନେଶତ ଦଶମିକ ନଅ ଫାରେନହିଟ୍ ପର୍ଯ୍ୟନ୍ତ ହୋଇଥାଏ । ମଳଦ୍ବାରରେ ତାପମାତ୍ରା ମାପିଲେ ଏହା ଏକ ଡ଼ିଗ୍ରୀ ଫାରେନହିଟ୍ ବା ଶୂନ୍ୟ ଦଶମିକ ଛ’ ଡିଗ୍ରୀ ସେଲସିଅସ୍ ବୃଦ୍ଧି ପାଇଥାଏ । ଆଶ୍ଚର୍ଯ୍ୟ କଥା ଦେହର  ତାପମାତ୍ରା ଅଛି , ଏହା ମପା ଯାଇ ପାରିବ , ମାତ୍ର ଶହେ କୋଡ଼ିଏ ବର୍ଷ ତଳେ ମଣିଷ ତାହା ଜାଣି ନ ଥିଲା ।\r\n\tକେଉଁ କାରଣରୁ ଜ୍ବର ହୁଏ  -  ଯେଉଁ ପଦାର୍ଥମାନେ ଶରୀର ଭିତରେ ଜ୍ବର ସୃଷ୍ଟି କରନ୍ତି ,  ତାକୁ ପାଇରୋଜେନ୍ କୁହାଯାଏ । ଏହି ପାଇରୋଜେନଗିଡ଼ିକ ରାସାୟନିକ ପଦାର୍ଥ  । ଏଥିରୁ କେତେକ ଶରୀର ଭିତରେ ତିଆରି ହୁଏ । ଆଉ କେତେକ ଜୀବଣୁ ଭୂତାଣୁମାନଙ୍କଠାରୁ ନିର୍ଗତ ହୁଏ । \r\n\tଶରୀରରେ ତାପମାତ୍ରା ନିୟନ୍ତ୍ରଣ ହୁଏ କିପରି ? – ମସ୍ତିଷ୍କରେ ହାଇପୋଥାଲାମସ୍ ନାମରେ ଏକ ଅଞ୍ଚଳ ଅଛି । ଯେଭଳି ଫ୍ରିଜ୍ ବା ହିଟର ଭିତରେ ଥିବା ‘ ଥର୍ମୋଷ୍ଟାଟ୍ ’ ତାପ ନିୟନ୍ତ୍ରଣ କରିଥାଏ , ସେହିଭଳି ହାଇପୋଥାଲାମସ୍ ଶରୀର ମଧ୍ୟରେ ତାପମାତ୍ରା ନିୟନ୍ତ୍ରଣ କରିଥାଏ । ଶରୀରରେ ତାପମାତ୍ରା ବୃଦ୍ଧି ପାଇଲେ ତାପକ୍ଷୟ କରି ଏହା ନିୟନ୍ତ୍ରଣ କରାଯାଏ ।\r\n\tଜ୍ବର କାହିଁକି ?  - ନିୟୁତ ନିୟୁତ ବର୍ଷ ହେଲାଣି ବିବର୍ତ୍ତନବାଦ ସହିତ ଜ୍ବର ପ୍ରାଣିଜଗତରେ ଲାଗି ରହିଛି । ମାଛ, ବେଙ୍ଗ , ଝିଟିପିଟି , ସାପମାନଙ୍କୁ ମଧ୍ୟ ଜ୍ବର ହୁଏ । ମାଛମାନଙ୍କୁ ଏଣ୍ଡୋଟକସିନ୍ ବିଷ ଦେଇ ଜ୍ବର କରାଇଲେ ସେ ଥଣ୍ଡା ପାଣିରୁ ଉଷୁମ ପାଣିକୁ ଚାଲିଆସି ଶରୀରର ତାପମାତ୍ରା ବଢ଼ାନ୍ତି । ଝିଟିପିଟିକୁ  ପାଇରୋଜେନ ଦେଇ ଜ୍ବର କରାଇଲେ ସେମାନେ ଶରୀରରେ ପାଇରୋଜେନ ଦେଇ ଜ୍ବର କରାଇଲେ ସେମାନେ ଶରୀରରେ କମ୍ପ ଆଣି ଖରା ପୁଆନ୍ତି । ଏଭଳି ବ୍ୟବସ୍ଥା ସେମାନଙ୍କୁ ପ୍ରତିକୂଳ ପରିସ୍ଥିତିରେ  ବଞ୍ଚାଇବାକୁ ସାହାଯ୍ୟ କରେ । ଶରୀରରେ ତାପମାତ୍ରା ବଢ଼ିଲେ ଶରୀର ଭିତରେ ଥିବା ଜୀବାଣୁ ଭୂତାଣୁ ମରି ଯାଆନ୍ତି । ଆଉ ଅନେକ ଜୀବାଣୁଙ୍କ ଭୟାବହତା ତାପମାତ୍ରା ଯୋଗୁଁ ନ୍ୟୂନ ହୋଇଥାଏ । ସେଥିପାଇଁ ଆଣ୍ଟିବାଓଟିକ୍ ଉଦ୍ଭାବନ ପୂର୍ବରୁ ମସ୍ତିଷ୍କ ଓ ସ୍ନାୟୁ ସିଫିଲିସ୍ ଭଳି ଦୁରାରୋଗ୍ୟ ରୋଗରେ ଜ୍ବର ଚିକିତ୍ସା କରି ରୋଗ ନିୟନ୍ତ୍ରଣ କରାଯାଇଥିଲା ।\r\n \tଜ୍ବରର ମୂଲ୍ୟ – ଜ୍ବର ସମୟରେ ଯନ୍ତ୍ରଣା ତ ଯାହା ହହେ , କିନ୍ତୁ ଶରୀର ଉପରେ ଏହାର ପ୍ରଭୂତ ପ୍ରଭାବ ପଡ଼ିଥାଏ । ଶରୀରର ତାପମାତ୍ରା ଗୋଟିଏ ଡିଗ୍ରୀ ସେଲସିଅସ୍ ବଢ଼ିଲେ ଶରୀରରେ ଅମ୍ଳଜାନର ଆବଶ୍ୟକତା ଶତକଡ଼ା ତେର ଭାଗ ବୃଦ୍ଧି ପାଏ । ତାହା ସହିତ ଶରୀରରୁ  ଜଳୀୟଅଂଶ ଶୁଖିଯାଇଥିବାରୁ କାଲୋରୀ ଓ ଜଳୀୟପଦାର୍ଥର ଆବଶ୍ୟକତା ବୃଦ୍ଧି ପାଏ । ମା’ ପେଟରେ ଥିବା ପିଲାମାନଙ୍କର ଶରୀର ଗଠନ ନାଜୁକ ହୋଇଥିବାରୁ ଜ୍ବରର ଏଭଳି ପ୍ରଭାବ ସେମାନଙ୍କୁ ଦୁର୍ବଳ ଓ ରୁଗ୍ଣ କରାଏ । ହୃଦରୋଗୀ ,ଷ୍ଟ୍ରୋକ୍ ଓ ପାରାଲିସିସ୍ ଭୋଗୁଥିବା  ରୋଗୀ ରକ୍ତସଞ୍ଚାଳନର ଅସ୍ଥିରତା ଯୋଗୁଁ ମଧ୍ୟ ଅଧିକ କଷ୍ଟ ପାଆନ୍ତି । ଅଧିକ ଜ୍ବର ହେଲେ ଭାବିବା ଶକ୍ତି କମିଯାଏ । ମଣିଷ ବାଚାଳ ଭଳି ଏଆଡୁ ସେଆଡୁ ଗପେ । ପିଲାମାନଙ୍କୁ ଅଧିକ ଜ୍ବରରେ ବାତମାରେ ।  ଯେଉଁମାନଙ୍କର ଅପସ୍ମାର ବାତ ଥାଏ , ତାହା ବହୁଳାଂଶରେ ବୃଦ୍ଧି ପାଇ ଘନ ଘନ ବାତ ମାରିଥାଏ । ଅନ୍ଧବିଶ୍ବାସ ଯୋଗୁଁ ଗାଁଗହଳରେ  ଏହାକୁ ପିହଜୁଳା ଜ୍ବର , ଡାଆଣିଆ ଜ୍ବର କହି ଝାଡ଼ାଫୁଙ୍କା କରନ୍ତି । ଗୁଣିମାନେ ବହୁ ସମୟରେ ବୋଝଉପରେ ନଳିତାବିଡ଼ା ଭଳି ରୋଗୀର ନାକ  ଭିତରେ ନିଆଁବତି ଭର୍ତ୍ଇ କରି ଲୁହା ତତାଇ ମୁଣ୍ଡରେ ସେକ ଦେଇ ଶାରୀରିକ କଷ୍ଟ ଦେଇଥାନ୍ତି ।\r\n\t\tଏ ଭଳି ବାତ ମାରିଲେ ପିଲାଟିକୁ କଡ଼ମାଡ଼ିଶୁଆଇ ଦେବା ଉଚିତ , ଯେଭଳି ସେ ଦାନ୍ତ କାମୁଡ଼ିବ ନାହିଁ  । ବାନ୍ତି କରି ପକାଇଲେ ବାନ୍ତି ସବୁ ପୋଛିଦେବା ଭଲ । ଚିତ୍ ହୋଇଉ ଶୋଇଲେ ବାନ୍ତି ସବୁ ଶ୍ବାସନଳୀରେ ପଶି ଶ୍ବାସରୁଦ୍ଧ ହୋଇ ମୃତ୍ୟୁ ହୁଏ ଏବଂ ଅଳ୍ପ ବାନ୍ତି ଶୋଷି ହୋଇଗଲେ  ପରବର୍ତ୍ତୀ କାଳରେ ନିମୋନିଆ ଜ୍ବର ହୁଏ । ଅଧିକ ଜ୍ବର ଥିଲେ ପାରାସିଟାମଲ ଭଳି ଔଷଧ ଦୁଇଚାମଚ ଦେଇ ଜ୍ବର କମାଇବ ଭଲ । ଯେଉଁ ପିଲାମାନଙ୍କୁ ଜ୍ବର ହେଲାମାତ୍ରେ ପିହୁଳା ମାରେ ସେମାନଙ୍କ ମା’ମାନେ ଶହେଦୁଇ ଡିଗ୍ରୀ ଜ୍ବରରୁ ଅଧିକ ହେଲେ ବାତମାରିବା ପୂର୍ବରୁ ପୂର୍ବୋକ୍ତ ଔଷଧ ଦେଇ ଜ୍ବର କମାଇ ଦେବା ଭଲ । ବାରମ୍ବାର ବାତ ମାରୁଥିବା ପିଲାମାନଙ୍କୁ ଶିଶୁ ଓ ସ୍ନାୟୁରୋଗ ବିଶେଷଜ୍ଞଙ୍କୁ  ଦେଖାଇ ପରୀକ୍ଷା, ନିରୀକ୍ଷା କରାଇନେବା ଉଚିତ । \r\n\tଗର୍ଭାବସ୍ଥାର ପ୍ରଥମ  ତିନିମାସରେ ଶହେଡିଗ୍ରୀ ଫାରେନହିଟ୍ ବା ୩୭.୮ ଡିଗ୍ରୀ ସେଣ୍ଟିଗ୍ରେଡ୍ କିମ୍ବା ତା’ଠାରୁ ଅଧିକ ଥର ମାତ୍ର ଜ୍ବର ହେଲେ ଗର୍ଭସ୍ଥ ସନ୍ତାନର ମସ୍ତିଷ୍କ ବିକୃତି ଦୁଇଗୁଣ ଅଧିକ ବୃଦ୍ଧିପାଏ ।\r\n\tଅଧିକ ଦିନ ଜ୍ବର ଲାଗିରହିଲେ ଶରୀରର ମାଂସପେଶୀଗୁଡ଼ିକ ଜ୍ବର ପ୍ରଭାବରେ ସରୁ ହୋଇ ଯାଆନ୍ତି । ଫଳରେ ଓଜନ କମିଯାଏ ଓ ଜ୍ବର ପ୍ରଭାବରେ ସରୁ ହୋଇ ଯାଆନ୍ତି । ଫଳରେ ଓଜନ କମିଯାଏ ଓ ହାତଗୋଡ଼ ସରୁ ଦିଶେ ।\r\nଜ୍ବରର ସାଙ୍ଗ -       ନଇଁପଡ଼ିଲା ବେଳେ ସମସ୍ତେ ବିଧାଏ ମାରନ୍ତି । ଏ କଥାଟି ଜ୍ବର ପାଇଁ ମଧ୍ୟ ପ୍ରଯୁଜ୍ୟ ।\r\nକେତେକ ଜ୍ବରବେଳେ ମୁଣ୍ଡବିନ୍ଧେ। ସାରା ଦେହ ଏବଂ ଅଣ୍ଟା ମଧ୍ୟ ବିନ୍ଧି ଯନ୍ତ୍ରଣାମାତ୍ରା ଭୁଳ ପରିମାଣରେ ବଢ଼ାଇ ଦିଏ । ଭୋକ ହୁଏ ନାହିଁ । ଦୁର୍ବଳ ଲାଗି ନିଦ ଲାଗେ ।କେତେକ ଜ୍ବରରେ କମ୍ପ ବେଶୀ ହୋଇ ଲୋମମୂଳ ଠିଆ ହୋଇଯାଏ । ଭୁସ୍ ଭୁସ୍ ଜ୍ବର ବଢ଼ିଲେ ଏହି ଲକ୍ଷଣ ପ୍ରକାଶ ପାଏ । ଆଗରୁ କୁହାଯାଇଅଛି ତାପାମାତ୍ରା ନିୟନ୍ରଣ  କରିବା ପାଇଁ ମସ୍ତିଷ୍କର ହାଇପୋଥାଲାମସଠାରେ ଏକ କେନ୍ଦ୍ର ଅଛି । ଏହି କେନ୍ଦ୍ର ତାପମାତ୍ରା  ସ୍ଥିର ନ କରିବା ପର୍ଯ୍ୟନ୍ତ କମ୍ପ ହେଉଥାଏ । ମ୍ୟାଲେରିଆ , ଫାଇଲେରିଆ ଓ ଇନଫ୍ଳୁଏଞା ଭଳି ଭାଇରସ୍ ଜ୍ବରମାନଙ୍କରେ ଅଧିକ କମ୍ପ ହୋଇଥାଏ । \r\n\t\tଜ୍ବରର ମୂଳ କାରଣ ଭଲ ନ ହୋଇ ପାରାସିଟାମଲ ଭଳି ବଟିକା ଖାଇ ଜବରଦସ୍ତ ତାପମାତ୍ରା କମାଇ ଦେଲେ ଔଷଧର ଗୁଣ ସରିବା ମାତ୍ରେ ପୁଣି କମ୍ପ ହୋଇ ଜ୍ବର ହୁଏ । କେତେକ କ୍ଷେତ୍ରରେ ଭୁଲବୁଝାମଣା ଯୋଗୁଁ ଡକ୍ତରମାନେ ମ୍ୟାଲେରିଆ ପାଇଁ ରକ୍ତପରୀକ୍ଷା ନକରି ,ରୋଗୀକୁ ମ୍ୟାଲେରିଆ ବଟିକା ଖାଇବାକୁ ଦେଇଥାନ୍ତି । ଏଥିପାଇଁ ବିନାକାରଣରେ କ୍ଳୋରୋକ୍ୟୁଇନ୍ ବଟିକା ଖାଇ କେତେକ ପିଲାଙ୍କର ପାକସ୍ଥଳୀ ପ୍ରଦାହ (ଗ୍ୟାଷ୍ଟ୍ରାଇଟିସ) ହୋଇ ବାନ୍ତି ହୁଏ ଭୋକ ମରିଯାଏ । ପିଲା ନାହାରା ହୋଇ ଦୁର୍ବଳ ହୋଇଯାଏ । ଶିରାରେ ସାଲାଇନ୍ ଦେବା ପର୍ଯ୍ୟନ୍ତ କଥା ଯାଏ । ଜ୍ବର କମାଇବା (ଆଣ୍ଟିପାଇରେଟିକ୍) ଔଷଧ ବାରମ୍ବାର ବ୍ୟବହାର କରି ତାପମାତ୍ରା ନିୟନ୍ତ୍ରଣ କଲେ ମୂଳରୋଗ ଚିହ୍ନିବା କଷ୍ଟହୁଏ । ୧୦୨ ଡିଗ୍ରୀ ଫାରେନହିଟରୁ ଅଧିକ ଜ୍ବର ହୋଇ ପିଲା  ଅସ୍ତବ୍ୟସ୍ତ ନ ହେଲେ  ଆଣ୍ଟିପାଇରେଟିକ୍ ଔଷଧ ଦେବା ଭଲ ନୁହେଁ । ଏହି ଔଷଧରେ ପ୍ରବଳ ଝାଳ ବାହାରି ଅଧିକ ଦୁର୍ବଳ ଲାଗେ ।\r\n\t\tଏହି ସାଧାରଣ ଜ୍ବର ବ୍ୟତୀତ ରକ୍ତ କ୍ୟାନସର , ଆକ୍ୟୁଟ୍ ଲିକୁମିଆ , ଲିଂଫୋମାରେ ମଧ୍ୟ କମ୍ପ ହୋଇ ଦୀର୍ଘଦିନ ଜ୍ବର ଲାଗି ରହେ । ରୁମାଟିକ୍  ଫିଭର୍ ହୋଇ ହୃତପିଣ୍ଡ ଝିଲ୍ଲୀ ପ୍ରଦାହ (ବ୍ୟାକ୍ଟେରିଆଲ ଏଣ୍ଡୋକାର୍ଡାଇଟିସ୍) ଥିଲେ , ବାରମ୍ବାର କମ୍ପ ହୋଇ ଜ୍ବର ଉପରତଳ ହେଉଥାଏ । ତେଣୁ ଜ୍ବରର କାରଣ ସାଧାରଣ ହୋଇପାରେ , ସାଂଘାତିକ ବି ହୋଇପାରେ ।\r\n\tପିହୁଳା ଜ୍ବର -     ପାଞ୍ଚବର୍ଷ ବୟସରୁ କମ୍ ଛୋଟ ପିଲାମାନଙ୍କୁ ଚାଳିଶ ଡିଗ୍ରୀ ସେଣ୍ଟିଗ୍ରେଡ୍ରୁ ଅଧିକ ଜ୍ବର ହେଲେ , କେତେକଙ୍କର ବାତ ବାହାରି ଥାଏ । ଏହି ପିଲାମାନଙ୍କ ମଧ୍ୟରୁ ଅନେକ ଚମକନ୍ତି , କଥା ଭଲ ବୁଝିପାରନ୍ତି ନାହିଁ । ଆଖି ଉପରକୁ କରି ଦିଅନ୍ତି । ବାଉଳି ଚାଉଳି ହୁଅନ୍ତି । ଏଭଳି କ୍ଷେତ୍ରରେ  ଅଶିକ୍ଷିତ ଅନ୍ଧବିଶ୍ବାସୀ ବାପାମାଆ ପିଲାକୁ ଦୃଷ୍ଟି ହୋଇଛି ବୋଲିଭାବି ତାକୁ ଝାଡ଼ାଫୁଙ୍କା କରନ୍ତି । ବେଳେବେଳେ ଲୁହା ତତାଇ ଭୌତିକ ଜ୍ବର ବୋଲି ଭୂତ ପିଶାଚ ତଡ଼ିବା ପାଇଁ ଚିଆଁ ଦିଅନ୍ତି । ତାନ୍ତ୍ରିକ ଗୁଣିମାନେ ବହୁପ୍ରକାର ମନ୍ତ୍ର ବୋଲି ତାବିଜ ଡେଉଁରିଆ ପିନ୍ଧାଇବା ବନ୍ଦୋବସ୍ତ କରନ୍ତି  ।\r\n\tଏହି ପ୍ରକାର ବାତ ମୁଖ୍ୟତଃ ଅଧିକ ତାପମାତ୍ରା ଯୋଗୁଁ ହୋଇଥାଏ । ଅପସ୍ମାର ଭଳି ବାତ କମସଂଖ୍ୟକ ପିଲାଙ୍କଠାରେ ଦେଖାଯାଏ । ମସ୍ତିଷ୍କର ଦୋଷ ନ ବାହାରିଲେ ମଧ୍ୟ ଏପିଲେପସି ଭଳି ରୋଗ ଅଛି କି ନାହିଁ ପରୀକ୍ଷା କରାଇନେବା ଉଚିତ ।\r\nବାତ ମାରୁଥିବା ବେଳେ କ’ଣ କରିବ ? \r\n  \tବାତ ମାରୁଥିବା ପିଲାକୁ କଡ଼ମାଡ଼ି ଶୁଆଇ ଦେବ । ବାନ୍ତି ହେଉଥିଲେ ପାଟି ଭିତରୁ ଖାଦ୍ୟପଦାର୍ଥ ସବୁ ବାହାର କରାଇ ଦେବ । ଚିତ୍ ହୋଇ ଶୋଇଲେ ବାନ୍ତିପଦାର୍ଥସବୁ ଶୋଷି ହୋଇ ଛାତି ଭିତରେ ଫୁସଫୁସରେ ପଶି ଶ୍ବାସରୁଦ୍ଧ  ହେବାର ସମ୍ଭାବନା ଥାଏ । ଏହା ହଠାତ୍ ମୃତ୍ୟୁର ଏକ କାରଣ ହୋଇପାରେ । ସାଧାରଣତଃ ଟନସିଲପଚି ଜ୍ବର ,ଗାଲୁଆ , ମିଳିମିଳା ଭଳି ଭୂତାଣୁଜନିତ ଜ୍ବରରେ ବାତ ଅଧିକ ହୋଇଥାଏ । ଏହି ବାତ ସମୟରେ ଭୟଭୀତ ହେବା ଉଚିତ ନୁହେଁ । ପ୍ରକୃତରେ ଏଭଳି ଅବସ୍ଥାରେ ପ୍ରାଣ ଯାଏ ନାହିଁ । ପନ୍ଦର ମିନିଟ୍ ମଧ୍ୟରେ ବାତ ଆପେ ଅପେ ଭଲ ହୋଇ ଯାଇଥାଏ । ଏହା ପରେ ପିଲା ଢୁଳାଇପଡ଼େ କିମ୍ବା ଶୋଇ ପଡ଼େ ।\r\n \tଏଭଳି ହେଲେ ପିଲାକୁ ଢାଣୀ ଗ୍ରାସିଛି ବୋଲି ମାଡ଼ମାରିବା, ଚିଆଁଦେବା କୁସଂସ୍କାର ଓ ଅନ୍ଧବିଶ୍ବାସ । ତାପମାତ୍ରା କମାଇବା ପାଇଁ ଲୁଗାପଟା କାଢ଼ି ଓଦା କନାରେ ଦେହ ପୋଛିବା ଦରକାର । ମୁଣ୍ଡରେ ବରଫ ପାଣିରେ ଭିଜାଇ ଧୋଇଲେ ତାପମାତ୍ରା ଶୀଘ୍ର କମିଯାଏ । ଜ୍ବର କମାଇବା ଔଷଧ ପାରାସିଟାମଲ ଦୁଇ ଚାମଚ ପିଇଲେ ତାପମାତ୍ରା ଶୀଘ୍ର ନିୟନ୍ତ୍ରିତ ହୁଏ ।\r\n\tକିଭଳି ଜ୍ବର -  ଜ୍ବର ବିଭିନ୍ନ ପ୍ରକାରର ହୋଇଥାଏ । ଟାଇଫଏଡ୍ ଭଳି ଜ୍ବରରେ ତାପମାତ୍ରା ସବୁବେଳେ ଲାଗିରହେ । କେବେ ଓହ୍ଳାଏ ନାହିଁ । ଆଉ କେତେକ  ଜ୍ବରରେ ଗୋଟିଏ ଡିଗ୍ରୀ ଦୁଇ ଡିଗ୍ରୀ ଭିତରେ ତାପମାତ୍ରା ତଳ ଉପର ହୋଇଥାଏ । ସ୍ବାଭାବିକ ତାପମାତ୍ରା ୯୮ଡିଗ୍ରୀ ଫାରେନହିଟ୍  ଛୁଏଁ ନାହିଁ । ଟନସିଲ ପାଚିବା  , ନାହି ପାଚିବା , ହାଡ଼ ଭିତରେ ପୂଯ ହେଲେ , ପେଟ ଭିତରେ ଘା’ ପୂଯ ହେଲେ ଏଭଳି ଜ୍ବର ହୋଇଥାଏ ।\r\n\tମ୍ୟାଲେରିଆ ରୋଗରେ ଦିନେ ଛାଡ଼ି ଦିନେ , ଦୁଇଦିନ ଛାଡ଼ି ଦିନେ , ଏହିଭଳି ପାଳିଜ୍ବର ହୁଏ । ଯକ୍ଷ୍ମାରୋଗରେ ମୁଖ୍ୟତଃ  ସନ୍ଧ୍ୟାବେଳକୁ  ଜ୍ବର ଆସେ । ପାହାନ୍ତା ପ୍ରହରକୁ ଜ୍ବର ଛାଡ଼ିଲା ବେଳକୁ ପ୍ରବଳ ଝାଳ ବାହାରେ । ଖୁଁ ଖୁଁ କାଶ ହୁଏ ।\r\n\t\tଶରୀର ତାପମାତ୍ରା ଗୋଟିଏ ଡିଗ୍ରୀ ଫାରେନହିଟ୍ ବଢ଼ିଲେ ନାଡ଼ିର ଗତି ୧୦ ଥର ଅଧିକ ବଢ଼େ । ଉଦାହରଣସ୍ବରୂପ ,ତାପମାତ୍ରା ୯୯.୪ ଡିଗ୍ରୀ ଫାରେନହିଟ୍  ହେଲେ ନାଡ଼ିର ଗତି ୭୨ରୁ ବଢ଼ି ୮୨ ହୋଇଥାଏ । କିନ୍ତୁ ଟାଇଫଏଡ୍ ଜ୍ବର ଓ ସାଂଘାତିକ ଯକ୍ଷ୍ମାରୋଗରେ ସେଭଳି ନ ହୋଇ ନାଡ଼ିର ଗତି ଅପେକ୍ଷାକୃତ କମିଯାଏ । ହଜକିନ୍ ଡିଜିଜ୍ ଲସିକା ଗ୍ରନ୍ଥିର ଏକପ୍ରକାର କ୍ୟାନସର ରୋଗ । ଏହି ରୋଗରେ ଚାରିପାଞ୍ଚଦିନ ଜ୍ବର ଲାଗି ରହେ । ପୁଣି ଆଠ  ଦଶଦିନ  ପାଇଁ ଜ୍ବର ଛାଡ଼ିଯାଇ ପୁଣି ଜ୍ବର ହୁଏ । ଶରୀରର ଲସିକା ଗ୍ରନ୍ଥି (ଲିମ୍ପଗ୍ଳାଣ୍ଡ) ସବୁ ଫୁଲି ଯାଆନ୍ତି । ଆଉ ଏକପ୍ରକାର ରୋଗ ଯେଉଁଥିରେ ପ୍ରତି ଏକୋଇଶ  ଦିନରେ ଥରେ ଜ୍ବର  ଆସେ । \r\n\tଜ୍ବରର ତୁଟୁକା ଚିକିତ୍ସା - \tଜ୍ବର ଶରୀରର ମିତ୍ର ନା ଶତ୍ରୁ  ବହୁକାଳରୁ ଶରୀର ବିଜ୍ଞାନୀମାନଙ୍କ ମଧ୍ୟରେ ତର୍କ ଚାଲିଛି । ଅନେକଙ୍କ ମତରେ ଜ୍ବର ଶରୀରର ମିତ୍ର । ଅଳ୍ପ ଜ୍ବର ଶରୀରରେ ପ୍ରତିକ୍ରିୟା ଶକ୍ତିକୁ ଜାଗ୍ରତ ରଖେ । ଫଳରେ ବଞ୍ଚିବା ସୁବିଧା ହୁଏ । \r\n\tଅଧିକାଂଶ ଭୂତାଣୁଜନିତ  ସଂକ୍ରାମକ ଜ୍ବର  ସାତଦିନରୁ  ଦଶଦିନ ଭିତରେ ଆପେ ଆପେ ଭଲ ହୋଇଯାଏ । କେବଳ ସାମୟିକ ଲକ୍ଷଣ ମୁତାବକ ଚିକିତ୍ସା ହେବା ଦରକାର ପଡ଼ିଥାଏ । ଘୋଳାବିନ୍ଧା ପାଇଁ ଆସିଟାମିନୋଫେନ୍ , ପରାସିଟାମଲ୍ , ବାନ୍ତି ପାଇଁ ଡମପେରିଡନ୍ , ମୁଣ୍ଡବିନ୍ଧା ପାଇଁ ଭିକସ୍ ଏବଂ ସେଭଳି ଯେକୌଣସି ବାମ୍ ,  ଅମୃତାଞନ , ବିଶଲ୍ୟକରଣୀ ଭଳି ଔଷଧ ବ୍ୟବହାର କରାଯାଇପାରେ । ରୋଗୀକୁ ହଜମ ହେଲା ଭଳି ଘରତିଆରି ଭାତ , ଡାଲି , ତରକାରି ଆଦି ସବୁ ଖାଦ୍ୟ ଖାଇବାକୁ ଦେବା ଉଚିତ । \r\n\tଔଷଧ ସୁବିଧା ନ ଥିଲେ ଲୁଣ , ସୋରିଷ ତେଲ , ରସୁଣ ଉଷୁମ କରି ପାଦରେ , କପାଳରେ ମାଲିସ୍ କଲେ ଆରାମ ମିଳେ । ଇଉକାଲିପଟସ୍ ପତ୍ର ଛେଚି ଉଷୁମ ପାଣିରେ ପକାଇ ସେ ବାମ୍ଫକୁ ଶୁଙ୍ଗିଲେ ମୁଣ୍ଡବିନ୍ଧା , ଦେହ ଛେଚାକୁଟା ଭଲ ଲାଗେ । ଭାତରେ ଉଷୁମ ଘିଅ ଖାଇଲେ ତଣ୍ଟି ଦରଜ କମିଯାଏ । ଉଷୁମ ଲୁଣପାଣି କୁଳି କଲେ  ତଣ୍ଟି ଗତ ଗତ କମିଯାଏ । \r\n\tଅଧାଗ୍ଳାସ ଗରମ ଲକ୍ଷୀର କିମ୍ବା ପାଣିରେ ଦୁଇଚାମଚ ମହୁ ଗୋଳାଇ ଦିନକୁ ତିନିଥର ପୀଲେ ଇନଫ୍ଳୁଏଞା ଭଳି ଜ୍ବର ଉପଶମ ହୋଇଥାଏ ।\r\n\tଜ୍ବର ପାଇଁ ପରୀକ୍ଷା -  ଜ୍ବରର କାରଣ ବ୍ୟାପକ ହେତୁ ଜ୍ବରଚିକିତ୍ସା କରିବା ଡାକ୍ତରମାନଙ୍କ ପାଇଁ ମୁଣ୍ଡବ୍ୟଥାର କାରଣ ହୋଇଥାଏ । ବେଳେବେଳେ ଛୋଟ ପିଲାମାନଙ୍କର ବିବ୍ରତ ବାପାମାଆଙ୍କୁ ବୁଝାସୁଝା କରି ଆଶ୍ବାସନା ଦେବା ଚିକିତ୍ସାର ପ୍ରମୁଖ ଅଙ୍ଗ ହୋଇଯାଏ ।ଜ୍ବର ପାଇଁ ସାବଧାନତା ସହ ଶରୀରର ସବୁ ଅଙ୍ଗକୁ ପରୀକ୍ଷା କରାଯାଏ । ଜ୍ବର ଦଶଦିନରୁ ଅଧିକ ଲାଗି ରହିଲେ ଟାଇଫଏଡ୍ ଓ ମ୍ୟାଲେରିଆ ପାଇଁ ସ୍ବତନ୍ତ୍ର ରକ୍ତ ପରୀକ୍ଷା , ପରିସ୍ରା ପରୀକ୍ଷା , ପରିସ୍ରାରେ ଜୀବାଣୁ କଲଚର , ଛାତିର ଏକ୍ସରେ , ପେଟର ଅଲଟ୍ରାସାଉଣ୍ଡ ଭଳି ବ୍ୟୟବହୁଳ ପରୀକ୍ଷା ଆବଶ୍ୟକ ହୋଇପାରେ   ।\r\n\t\tବହୁସମୟରେ ଏଭଳି ପରୀକ୍ଷାରୁ ମଧ୍ୟ କିଛି ଜଣାପଡ଼େ ନାହିଁ । ଫଳରେ ଅଭିଭାବକମାନଙ୍କ ବ୍ୟସ୍ତତାର ସୀମା ରହେ ନାହିଁ ।ଏକ ମାସରୁ ଊର୍ଦ୍ଧ ସମୟ ଧରି ଜ୍ବର ଲାଗିରହିଲେ ଏବଂ ସାଧାରଣ ପରୀକ୍ଷାଗୁଡ଼ିକର କାରଣ ଜଣା ନପଡ଼ିଲେ , ସେଗୁଡ଼ିକୁ ଦୁଃସାଧ୍ୟଜ୍ବର (ପାଇରେକସିଆ ଅଫ ଅନୋନ୍ ଅରିଜିନ୍ ) କୁହାଯାଏ  । ସେଭଳି କ୍ଷେତ୍ରରେ ଗ୍ଳାଣ୍ଡ ବାଓପସି ଓ ଅନ୍ୟାନ୍ୟ ଅସାଧାରଣ ରୋଗ ପାଇଁ ସ୍ବତନ୍ତ୍ର ରକ୍ତ ପରୀକ୍ଷାମାନ କରାଯାଏ । କିନ୍ତୁ ଆନନ୍ଦର କଥା ଶହେରେ ଅନେଶତ ଭାଗ ଜ୍ବର ଆପେ ଆପେ ଦୁଇ ସପ୍ତାହରେ ସାଧାରଣ ଚିକିତ୍ସାରେ ଭଲ ହୁଅନ୍ତି ।\r\n\t\tସଂକ୍ରାମକ ରୋଗ ପିଲାମାନଙ୍କ ଜ୍ବରର ମୁଖ୍ୟ କାରଣ ।  ସେ ରୋଗଗୁଡ଼ିକ ହେଲେ , ମୁଖ୍ୟତଃ ଡିପଥେରିଆ , ଟିଟାନସ୍ , ହୁପିଙ୍ଗ କାଶ , ଯକ୍ଷ୍ମା , ପୋଲିଓ , ମିଳିମିଳା , ଟାଇଫଏଡ୍ , ହେପାଟାଇଟିସ୍ (କାମଳ) ଇତ୍ୟାଦି । ଏଥିପାଇଁ ସାର୍ବଜନୀନ ଟିକାଦାନ ବ୍ୟବସ୍ଥା ଜାତୀୟ ସ୍ତରରେ କରାଯାଇଛି । ନିୟମ ଅନୁସାରେ ଏହି ଟିକା ନେଲେ ପିଲାଟି ସାଘାଂତିକ ରୋଗରୁ ରକ୍ଷା ପାଇଯାଇଥାଏ । ସରକାରଙ୍କ ତରଫରୁ  ପ୍ରଥମ ଛାଟି ରୋଗ ବିରୋଧରେ ମାଗଣାରେ ପ୍ରତିଷେଧକ ଟିକା ଦିଆଯାଉଥିବା ବେଳେ ଟାଇଫଏଡ୍  ଏବଂ ହେପାଟାଇଟିସ୍ A ଓ B(କାମଳ ରୋଗ)ରୁ ରକ୍ଷା ପାଇବା ପାଇଁ ନିଜ ଖର୍ଚ୍ଚରେ ଟିକା ନେବାର ବନ୍ଦୋବସ୍ତ ଅଛି । \r\n',health
'﻿ଶିଶୁଠାରେ କାମଳ\r\n ପ୍ରଫେସର ଡାକ୍ତର ଅଶ୍ବିନୀ କୁମାର ମହାନ୍ତି\r\n[ନବଜାତ ଶିଶୁଠାରେ ମସ୍ତିଷ୍କ – କାମଳ ରୋଗ ବେଳେବେଳେ ଖୁବ୍ ମାରାତ୍ମକ ଅବସ୍ଥା ସୃଷ୍ଟି କରେ । ତେଣୁ ଏ କ୍ଷେତ୍ରରେ ତୁରନ୍ତ ଶିଶୁ ବିଶେଷଜ୍ଞଙ୍କ ସହ ଯୋଗୁଁ କାମଳ  ଲକ୍ଷଣ ପ୍ରକାଶ ପାଇଥାଏ । ଏହାକୁ ନିବାରଣ କରିବାପାଇଁ ପ୍ରତିଷେଧକ ଟିକା ଦିଆଯିବା ଜରୁରୀ ।]  \r\n\tସେଦିନ ଖଡ଼ଗପୁରରୁ ଜଣେ ଅଳ୍ପ ବୟସ୍କ ପତିପତ୍ନୀ ତାଙ୍କର ୨ବର୍ଷର କନ୍ୟାକୁ ଆଣି ଥାଆନ୍ତି ଦେଖାଇବାକୁ । ବହୁତ ବଡ଼ ଡ଼ାକ୍ତରଙ୍କୁ ଓ ବଡ଼ ବଡ଼ ଡାକ୍ତରଖାନାରେ ଦେଖାଇ ମଧ୍ୟ କିଛି ଲାଭ ହୋଇନି  । ପିଲାଟି  ଏ ପର୍ଯ୍ୟନ୍ତ ତା’ର ବେକ ସିଧା କରି ପାରୁନି କି ବସି ଉଠି ପାରୁନି । ଦେହ ତୁଳା ପରି ନରମ  । ପଚାରିବାରୁ ଜଣାପଡ଼ିଲା ପିଲାଟି ୫/୬ ଦିନର ହୋଇଥିବା ବେଳେ ଦେହ ପୂରା ହଳଦି ଗଣ୍ଠିପରି ହୋଇଯାଇଥିଲା , ପିଲା ବାରମ୍ବାର ଚମକୁ ଥିଲା ଏବଂ ଦେହ ନାଠି କରି ଦେଉଥିଲା । ଗାଁ ଠାକୁରାଣୀ ପୂଜା ଏବଂ ଝଡ଼ା ଫୁଙ୍କା କରି ମଧ୍ୟ କିଛି ଲାଭ ହେଲା ନାହିଁ । ଷଠୀ ପୂଜା , ଏକୋଇଶିଆ ସାରି ପିଲାକୁ ବଡ଼ ମେଡ଼ିକାଲ ନେଇଗଲେ । ସେଠାରେ ଡାକ୍ତର ଖିଲେ – ନବଜାତ ଶିଶୁ ମସ୍ତିଷ୍ଲ କାମଳ ଅତ୍ୟଧିକ  ହୋଇ ଯିବାରୁ ରୋଗ ମୁଣ୍ଡକୁ ଉଠି ଏ ରୋଗ ହୋଇଛି । ଏହାକୁ କର୍ନିକ୍ଟେରସ୍ ବା ନବଜାତ ଶିଶୁ ମସ୍ତିଷ୍କ କାମଳ କୁହାଯାଏ । ଜନ୍ମ ହେବାର ୨/ ୩ ଦିନ ପରେ ଅନେକ ଶିଶୁଙ୍କୁ ସାଧାରଣ କାମଳ ହୋଇଥାଏ । ଏହା ଗର୍ଭସ୍ଥ ଶିଶୁର ବିଶେଷ ରକ୍ତ  କଣିକା କ୍ଷୟହୋଇ ତା’ ସ୍ଥାନରେ ବଡ଼ମଣିଷଙ୍କ ରକ୍ତ କଣିକା ତିଆରି ହେବା ମଧ୍ୟାନ୍ତରରେ ଦେଖାଦିଏ ଏବଂ ୧୦ଦିନରୁ  ୧୪ ଦିନ ମଧ୍ୟରେ ଭଲ ହୋଇଯାଏ ।କିନ୍ତୁ କୌଣସି କାରଣରୁ ଏ କାମଳର ମାତ୍ରା ରକ୍ତରେ ଅଧିକ ହେଲେ ସବୁଜ ରଙ୍ଗ ବା ନୀଳରଙ୍ଗ ବାର ଲାଇଟ ତଳେ ରଖିଲେ ଏ ରୋଗ ଭଲ ହୋଇଯାଏ । ମା’ର ରକ୍ତଗ୍ରୁପ୍ Rh- Negative ଏବଂ ପିଲାର  Rh - +veହୋଇଥିଲେ ମା’ ପେଟରେ ଥିବା ପିଲାର ରକ୍ତ ମା’ ର ରକ୍ତରେ ମିଶି ମା ଦେହରେ ପିଲା ରକ୍ତ ବିରୋଧୀ  Rh- Antibody ସୃଷ୍ଟି ହୁଏ । ଏହା ଯେତେବେଳେ ମା’ ରକ୍ତରୁ ଗର୍ଭସ୍ଥ ଶିଶୁ ରକ୍ତରେ ପ୍ରବେଶ କରେ ଶିଶୁର ରକ୍ତ କଣିକାକୁ ଫଟାଇ ଦିଏ ଏବଂ ଶିଶୁକୁ ଅତ୍ୟଧିକ କାମଳ ରୋଗରେ ଆକ୍ରାନ୍ତ କରେ । ମାତ୍ରାଧିକ କାମଳତା ଶିଶୁର ସୁକ୍ଷ୍ମ ମସ୍ତିଷ୍କରେ ପ୍ରବେଶ କରି ମସ୍ତିଷ୍କର କେତେ ଅଂଶକୁ ନଷ୍ଟ କରିଦେଲେ ପିଲା ବିକଳାଙ୍ଗ ହୋଇଯାଏ ଏବଂ ତା’ ପରେ ଯେତେ ଚିକିତ୍ସା କଲେ ମଧ୍ୟ ତା’ର କୌଣସି ପରିବର୍ତ୍ତନ ହୋଇ ନ ଥାଏ । ସେଥିପାଇଁ ମାତ୍ରାଧିକ କାମଳତା ହେବା ପୂର୍ବରୁ ଶିଶୁର ରକ୍ତକୁ ରକ୍ତବଦଳ ପ୍ରକ୍ରିୟାରେ ରକ୍ଷା କରାଯାଇପାରେ ।  ପିତାମାତା ଉଭୟେ Rh- Negative  ହୋଇଥିଲେ ଏ ରୋଗ ହୁଏ ନାହିଁ ।ସେହିପରି ମା’ଙ୍କର ରକ୍ତଗ୍ରୁପ୍   ‘O’ (ଓ) ହୋଇଥିଲେ ଏବଂ ଶିଶୁର ରକ୍ତ  A କିମ୍ବାB ହୋଇଥିଲେ ‘ନବଜାତ ଶିଶୁ କାମଳ’ ହୋଇପାରେ , କିନ୍ତୁ Rh ଅସାମଞସ୍ୟ ପରି ଏତେ ଜଟିଳ ହୁଏ ନାହିଁ ।\r\n\t\tଏହା ବ୍ୟତୀତ ଜୀବାଣୁ କିମ୍ବା ଭୂତାଣୁ ସଂକ୍ରମଣ ହୋଇ ନବଜାତ କାମଳ ହୋଇପାରେ । ମୋଟ ଉପରେ ନବଜାତ କାମଳର ଲକ୍ଷଣ ଦେଖିଲାମାତ୍ରେ ଶିଶୁରୋଗ ବିଶେଷଜ୍ଞଙ୍କ ସହ ତୁରନ୍ତ ପରାମର୍ଶ କରିବା ଉଚିତ । ବଡ଼ପିଲାମାନଙ୍କୁ ଯେଉଁ  କାମଳରୋଗ ହୋଇଥାଏ , ତାହା ସାଧାରଣତଃ ୫ଟି ଯକୃତ ରୋଗକାରୀ ଭୂତାଣୁମାନଙ୍କ ଦ୍ବାରା ହୋଇଥାଏ । ସେଗୁଡ଼ିକ ହେଲା Hepatitis A,B,C,D ଏବଂ E .। ଏମଧ୍ୟରୁ  A ଏବଂ E  ସାମୟିକ ଭାବେ ଯକୃତକୁ ରୋଗଗ୍ରସ୍ଥ କରାଇ ୩ମାସ ମଧ୍ୟରେ ଭଲ ହୋଇଯାଏ । ଅପରପକ୍ଷରେ B,C,D ଦୀର୍ଘକାଳିକ ଯକୃତ ରୋଗ କରାଏ । ରୋଗ ଆରମ୍ଭରେ ଜର , ବାନ୍ତି , ପତଳାଝାଡ଼ା ଓ ଯନ୍ତ୍ରଣା ହୋଇଥାଏ । ଭୋକ ଆଦୌ ଲାଗେ ନାହିଁ । ପରେ ପରେ ଆଖି ହଳଦିଆ ଦେଖାଯାଏ ଏବଂ ପରିସ୍ରା ମଧ୍ୟ ହଳଦି ଗଣ୍ଠି ପରି ହୁଏ । ପରିସ୍ରା ଓ ରକ୍ତ ପରୀକ୍ଷାରୁ କାମଳରୋଗ ଧରାପଡ଼େ । \r\n\tHepatitis A ଭୂତାଣୁ ଦ୍ବାରା କାମଳରୋଗ ହୋଇଥିଲେ ପ୍ରାୟତଃ ପିଲାଏ ସମ୍ପୂର୍ଣ୍ନ ଆରୋଗ୍ୟ ଲାଭ କରନ୍ତି , କିନ୍ତୁ କେତେକ କ୍ଷେତ୍ରରେ ଯକୃତ୍ ଅକାମୀ ହୋଇ ପିଲାର ଜୀବନହାନି ହୋଇଥାଏ । ସାଧାରଣତଃ ଯେଉଁମାନଙ୍କର ପୂର୍ବରୁ କୌଣସି ଯକୃତ ରୋଗଥାଏ କିମ୍ବା ରୋଗ ପ୍ରତିରୋଧ ଶକ୍ତି  କମ୍ ଥାଏ – ସେମାନଙ୍କଠାରେ ଏ ବିପଦ ଦେଖାଦେବାର ସମ୍ଭାବନା  ଅଧିକ । ଅନ୍ୟ କେତେକଙ୍କର ଏ ରୋଗ ଛାଡ଼ି ନ ଯାଇ ହଳଦିଆ କାମଳ କମୁଥାଏ –ପୁଣି ବଢ଼ୁଥାଏ – ମାସ ମାସ ଲାଗିଯାଏ ଭଲ ହେବାକୁ । ଦେହ ହାତ କୁଣ୍ଡାଇ ହୁଏ । ସ୍ନେହସାର (ଚର୍ବିଜାତୀୟ) ଖାଦ୍ୟ ହଜମ ହୁଏ ନାହିଁ ।\r\n\t\tଏ ରୋଗର ନିର୍ଦ୍ଦଷ୍ଟ ଚିକିତ୍ସା ନାହିଁ । ପିଲାକୁ ୩ବର୍ଷ ବୟସରୁ ଊର୍ଦ୍ଧ ହୋଇଥିଲେ ତାକୁ ରିବେଭାରିନ୍ ବା ଇଣ୍ଟରଫେରୋନ୍ ଦିଆଯାଇପାରେ । ନଚେତ୍ ପିଲାକୁ  ପୂଷ୍ଟିକର ଖାଦ୍ୟ ଓ ସ୍ନେହସାର ଜାତୀୟ ଖାଦ୍ୟ ଦିଆଯିବା ଉଚିତ ନୁହେଁ । ପିଲାକୁ ଯଥାଯଥ ବିଶ୍ରାମ ଦେବାସହ କେବଳ ସାତ୍ତ୍ବିକ ଖାଦ୍ୟ ଓ ଭିଟାମିନ୍ B ଖାଇବାକୁ ଦିଆଯାଏ । ଏହା ଭଲ ହେବାକୁ ଓ ରକ୍ତ ସାଧାରଣ ଅବସ୍ଥାକୁ ଆସିବାକୁ ଅନ୍ତତଃ ୩ମାସରୁ ୬ମାସ ଲାଗିଥାଏ ।\r\n\t\tତେବେ ଅଧିକାଂଶ ପିଲା ଭଲ ହୋଇଯାଆନ୍ତି । ତଥାପି ସେମାନଙ୍କ ମଧ୍ୟରୁ କେତେକ ହେପାଟାଇଟିସ୍ ରୋଗରେ ପୀଡ଼ିତ ହୁଅନ୍ତି ।\r\n\tକେତେକଙ୍କର ଯକୃତ ମଧ୍ୟ ନଷ୍ଟ ହୋଇଯାଏ ଏବଂ କାଳକ୍ରମେ ସେମାନେ ସିରୋସିସ୍ ରୋଗରେ ପୀଡ଼ିତ ହୋଇ ମୃତ୍ୟୁ ବରଣ କରିଥାନ୍ତି  ।\r\n\tଏହିରୋଗ ନ ହେବା ପାଇଁ ବର୍ତ୍ତମାନ ପ୍ରତିଷେଧକ ଟିକା ବାହାରିଲାଣି । ତାହାକୁ ହେପାଟାଇଟିସ୍ ‘ବି’ ଓ ହେପାଟାଇଟିସ୍ ‘ଏ’ ଟିକା କୁହାଯାଏ । ଶିଶୁଟି ଜନ୍ମ ହେବା ପରେ  ଦେଢ଼ ମାସଠାରୁ ୩ଟି ଟିକା ଏକ ମାସ ଅନ୍ତରରେ ନେଇଥାଏ ଓ ବର୍ଷକ ପରେ ହେପାଟାଇଟିସ୍ ‘ଏ’ ଟିକା ୬ମାସ ଅନ୍ତରରେ ୨ଟି ନେଇଥାଏ ।\r\n\t\tତେଣୁ ପ୍ରତ୍ୟେକ ପିତାମାତା ସେମାନଙ୍କର ପିଲାମାନଙ୍କୁ ଉଚିତ ସମୟରେ ଟିକା  ଦେଲେ ଏଭଳି ରୋଗ ହେବାର ଆଶଙ୍କା ନ ଥାଏ ।\r\n',health
'﻿          ଶିଶୁଙ୍କ ଦାନ୍ତର ଯତ୍ନ\r\nଡାକ୍ତର ରବିରଞ୍ଜନ ସାହୁ \r\n[ପୋକମାନେ ଦନ୍ତକୁ ଖାଇ କଣା କରିଦେବା ଏକ ଭୁଲଧାରଣା । ଆମେ ଯାହାକୁ ‘ଦାନ୍ତ ପୋକ ଖାଇବା’ କହିଥାଉ , ସେହି ରୋଗଟିକୁ ଦନ୍ତକ୍ଷୟ ବା ଦନ୍ତର କାରିଜ ରୋଗ କୁହାଯାଏ । ମନ୍ତ୍ରତନ୍ତ୍ର, ଗୁନିଗାରେଡ଼ି କିମ୍ବା କାନବାଟେ ପୋକ ବାହାରକରିବା ପୂରାପୂରି ଅନ୍ଧବିଶ୍ବାସ ।]\r\n\tକଥାରେ ଅଛି, ମୁଖଗହ୍ବର ମଧ୍ୟଦେଇ  ବିଭିନ୍ନ ପ୍ରକାର ରୋଗର ଜୀବାଣୁ ପେଟ ଭିତରକୁ ଯାଇ ଶରୀରକୁ ରୋଗାକ୍ରାନ୍ତ କରିବାରେ ସହାୟକ ହୋଇଥାନ୍ତି । ଏଣୁ ଉତ୍ତମ ସ୍ବାସ୍ଥ୍ୟ ନିମନ୍ତେ ଶିଶୁମାନଙ୍କ ମୁଖଗହ୍ବର ବା ପାଟି ଭିତରର ଯତ୍ନ ଯେ ଏକାନ୍ତ ଆବଶ୍ୟକ , ଏହା ସମସ୍ତେ ଜାଣି ରଖିବା ଉଚିତ । ଏକ ଅନୁଧ୍ୟନରୁ ଜଣାପଡ଼ିଛି ଯେ, ଆମ ଦେଶରେ ଜନ ସଚେତନତାର ଅଭାବରୁ ପ୍ରାୟ ଶତକଡ଼ା ୯୫ ଭାଗ ଅଭିଭାବକ ଶିଶୁମାନଙ୍କର ଦନ୍ତ ଓ ମୁଖଗହ୍ବରର ଉପଯୁକ୍ତ ଯତ୍ନ ନେବାରେ ଅବହେଳା ପ୍ରଦର୍ଶନ କରିଥାନ୍ତି । ତେଣୁ  ଦୁଇବର୍ଷରୁ ବାରବର୍ଷ ପିଲାମାନଙ୍କ ପିଲାମାନଙ୍କ ମଧ୍ୟରୁ ଶତକଡ଼ା ୮୦ ଭାଗ ପିଲା ମୁଖଗହ୍ବରଓ ଦନ୍ତ ରୋଗରେ ପୀରିତ ହୋଇଥାନ୍ତି । ଏହି ବୟସର ଅଧିକାଂଶ ପିଲା ଦନ୍ତ କ୍ଷୟ ବା ଦାନ୍ତ ପୋକଖିଆ () ରୋଗରେ ଆକ୍ରାନ୍ତ ହୋଇଥାନ୍ତି । ଦାନ୍ତ କ୍ଷୟ ଯୋଗୁଁ ଶୋଇଥିବା ସମୟରେ ରୋଗୀର ଦାନ୍ତ ବିନ୍ଧା ଓ ଦରଜ ହେବା ଏବଂ ଗରମ , ଥଣ୍ଡା ,  ଖଟା ଓ ମିଠା ଖାଦ୍ୟ ଖାଉଥିବା ସମୟରେ ଦାନ୍ତ କୋଲ ମାରିଯିବା ଲକ୍ଷନ ମାନ ପ୍ରକାଶ ପାଏ । ରୋଗ ପୁରୁଣା ହେଲେ ଭୀଷଣ କଷ୍ଟ ଯୋଗୁଁ ନିଦ୍ରାରେ ବ୍ୟାଘାତ ସୃଷ୍ଟି ହୁଏ । \r\n\tଦାନ୍ତ ପୋକଖିଆ (ଦନ୍ତ କ୍ଷୟ)  ରୋଗ  ଆରମ୍ଭ ଅବସ୍ଥାରେ ଆକ୍ରାନ୍ତ ହେଉଥିବା  ଦାନ୍ତରେ ସାମାନ୍ୟ କଣା ଓ କଳାରଙ୍ଗ ଦେଖାଯାଏ । କିନ୍ତୁ ଆରମ୍ଭରୁ ଆଦୌ କଷ୍ଟ ହେଉ ନଥିବାରୁ ରୋଗୀ ଦନ୍ତରୋଗ ବିଶେଷଙ୍କର ଉପଯୁକ୍ତ ପରାମର୍ଶ ନ ନେଇ ଚିକିତ୍ସାରେ ଅବହେଳା ପ୍ରଦର୍ଶନ କରିଥାନ୍ତି । ଏହି ଅବସ୍ଥାଟି ଶିଶୁପାଇଁ ଚିକିତ୍ସା ଗ୍ରହଣ କରିବାର ପ୍ରକୃତ ସମୟ । ଯଦି ଏହି ସମୟରେ ଚିକିତ୍ସା ନ ହୁଏ , ଉକ୍ତ କଣାଟି ଧାରାବାହିକ ଭାବେ ଦିନକୁ ଦିନ ବଢ଼ିବାକୁ ଲାଗେ । ଏଣୁ ଖାଦ୍ୟ ଖାଇସାରିବାପରେ ମୁହଁ ଧୋଇଲେ  ମଧ୍ୟ କିଛି ଖାଦ୍ୟ କଣିକା ଏହି କଣା ମଧ୍ୟରେ  ଲାଖିରହି ପରବର୍ତ୍ତୀ ସମୟରେ ଲାଳ ଗ୍ରନ୍ଥିରୁ  ନିର୍ଗତ ହେଉଥିବା ଲାଳ ସହିତ  ଅମ୍ଳବିଘଟନ ପ୍ରକ୍ରିୟା ସୃଷ୍ଟି କରିଥାନ୍ତି । ସେଥିଯୋଗୁଁ ପୋକଖିଆ ଦାନ୍ତ ନିକଟରେ ରହିଥିବା ଅନ୍ୟଦାନ୍ତଗୁଡ଼ିକ ମଧ୍ୟ ରୋଗାକ୍ରାନ୍ତ ହୋଇଯାନ୍ତି ।   ଉପଯୁକ୍ତ ଚିକିତ୍ସାର ଅଭାବ ଯୋଗୁ କ୍ରମେ କ୍ରମେ ଦନ୍ତରୋଗ ବଢ଼ିଯିବା ପରେ , ଯେତେବେଳେ ରୋଗଜୀବାଣୁ ଦାନ୍ତ ମଞ୍ଜକୁ (Pulp) ରୋଗାକ୍ରାନ୍ତ କରିଦିଅନ୍ତି  , ସେତେବେଳେ ଶିଶୁଟିର ଦାନ୍ତବିନ୍ଧା ସାଙ୍ଗକୁ ମାଢ଼ି ଓ ଜିଭତଳ ଆକ୍ରାନ୍ତ ହୋଇଥାଏ । ଶେଷରେ ଏଥିଯୋଗୁଁ ବାଧ୍ୟହୋଇ ଅନେକ ସମୟରେ ଦାନ୍ତ ଉପାଡ଼ିବାକୁ ପଡ଼େ । ଥଣ୍ଡା ରୋଗ ଭଳି ଅନେକେ ଦାନ୍ତରୋଗରେ ଆକ୍ରାନ୍ତ ହେଉଛନ୍ତି । ବଡ଼ ଦୁଃଖର ବିଷୟ ଯେ , ଏହାର ପ୍ରଧାନ କାରଣ ହେଲା – ଦାନ୍ତ ବିଷୟରେ ଅଜ୍ଞତା , ଅନ୍ଧବିଶ୍ବାସ ଓ ଅବହେଳା ।\r\n\t\tଦାନ୍ତକ୍ଷୟ ଓ ପାଇଓରିଆ ନିବାରଣ ପାଇଁ ଆମର ନିତିଦିନିଆ କାମ ଭିତରେ ଉପଯୁକ୍ତ ନିୟମାନୁଯାୟୀ ଦାନ୍ତ ଘଷିବା , ପୁଷ୍ଟିକର  ଖାଦ୍ୟ ଖାଇବା , ସ୍ଥଳବିଶେଷରେ ଫ୍ଳୋରାଇଡ୍ ଓ ପ୍ରାକୃତିକ ଉପାଦାନ ମିଳୁଥିବା ଲବଙ୍ଗ ଓ ମିଣ୍ଟର ଆବଶ୍ୟକୀୟ ପଦ୍ଧତି ଅନୁଯାୟୀ ବ୍ୟବହାର ପ୍ରୟୋଜନ । ଉପରୋକ୍ତ ବିଷୟଗୁଡ଼ିକ  ପ୍ରତି ଠିକ୍ ଭାବେ ଧ୍ୟନ ଦେଲେ ଆମ ଭିତରୁ ଅନେକେ ସବୁଦିନପାଇଁ ଦାନ୍ତ ଓ ପାଟି ଭିତର ରୋଗକୁ ଅତି ସହଜରେ  ପ୍ରତିରୋଧ କରିପାରିବେ ।\r\n\t\tଠିକ୍ ପଦ୍ଧତିରେ ଦାନ୍ତ ଘଷିଲେ ଦାନ୍ତ କ୍ଷୟ ଓ ମାଢ଼ି ରୋଗକୁ ସବୁଦିନ ପାଇଁ ଦୂରେଇ ହେବ । ଦାନ୍ତ ଘଷିବାର ଉପଯୁକ୍ତ ନିୟମ ହେଲା – ବ୍ରସରେ ପେଷ୍ଟ ଲଗାଇବା ପରେ  ତଳ ଓ ଉପର ମାଢ଼ିକୁ ଭଲଭାବେ ବନ୍ଦକରି ଦାନ୍ତର ସମ୍ମୁଖ ଭାଗକୁ ବ୍ରସ୍ ଦ୍ବାରା ଉପର ଦାନ୍ତ ମୂଳରୁ ତଳକୁ ଓ ତଳ ଦାନ୍ତ ମୂଳରୁ ଉପରକୁ ଘଷିବା ଉଚିତ । ଏହିପରିଭାବେ  ସବୁଦାନ୍ତର ସମ୍ମୁଖ ଭାଗ ସଫାହୋଇଯିବାପରେ ପାଟି ଖୋଲି ଉପର ଓ ତଳମାଢ଼ିର ଦାନ୍ତଗୁଡ଼ିକର ଖାଦ୍ୟ ଚୋବାଇ ଖାଇବା ପାର୍ଶ୍ବକୁ  କଳଦାନ୍ତରୁ ଆରମ୍ଭ କରି ସାମନା ଦାନ୍ତ ପର୍ଯ୍ୟନ୍ତ  ପଛରୁ  ଆଗକୁ ଓ ଆଗରୁ ପଛକୁ ବ୍ରସ କରିବାକୁ ପଡ଼େ । ଏହି ଦାନ୍ତର ପଛ ପଟେ ଯେଉଁ ଜିଭ ରହିଛି  ସେପଟେ ବ୍ରସ୍ ସାହାର୍ଯ୍ୟରେ ଆଗରୁ ପଛକୁ ଓ ପଛରୁ ଆଗକୁ  ବ୍ୟବହାର କରିବା ଉଚିତ । ବାରବର୍ଷରୁ କମ୍ ବୟସର ପିଲାମାନେ ଜୁନିଅର  ଓ ବାରବର୍ଷରୁ ଉର୍ଦ୍ଧ ବୟସର ପିଲାମାନେ  ସିନିୟର ବ୍ରସ  ବ୍ୟବହାର କରିବା ଆବଶ୍ୟକ । ଦାନ୍ତ ଓ ମାଢ଼ିରୋଗ ଥିଲେ ନରମବ୍ରସ୍ , ସବଳ ଓ ନୀରୋଗ ଥିଲେ ଟାଣ ବ୍ରସ୍ କିମ୍ବା ମଧ୍ୟମ ଧରଣର ବ୍ରସ୍ ବ୍ୟଭାର କରିବା ଉଚିତ  ଓ  ପ୍ରତି ଦୁଇ ମାସରେ ଥରେ  ପୁରୁଣା ବ୍ରସ୍ ଫୋପାଡ଼ି ନୂଆ ବ୍ରସ୍ ବ୍ୟବହାର କରିବା ଉଚିତ । ଦୁଇମାସ ପୂର୍ବରୁ ଯଦି ବ୍ରସ୍ ମୋଡ଼ି ହୋଇଯାଏ ଓ ବ୍ରସର ଅଗ୍ରଭାଗ ବଙ୍କା ହୋଇଯାଏ , ତେବେ ତାକୁ ବଦଳାଇ ନୂଆବ୍ରସ୍ ବ୍ୟବହାର କରିବା ଆବଶ୍ୟକ ।\r\n\t\tଅନେକ ସମୟରେ ଦାନ୍ତ କ୍ଷୟର ମୂଳକାରଣ ହୋଇଥାଏ ପ୍ଳେ (Plaque ) । ଖାଲି ଆଖିରେ ଦେଖାଯାଉ ନ ଥିବା ଦାନ୍ତ ଓ ମାଢ଼ି ମଝିରେ ଏକ ପତଳା  ଆସ୍ତରଣକୁ ପ୍ଳେକ୍ କୁହାଯାଏ  ।  ଏହି ପ୍ଳେକ୍ ରାତାରାତି ତିଆରି ହୋଇ ନ ଥାଏ  । ଆମେ ଖାଦ୍ୟ ଖାଇସାରି କୁଳିକଲାପରେ ମଧ୍ୟ ଉପଯୁକ୍ତ ନିୟମାନୁଯାୟୀ ଦାନ୍ତ ନ ଘଷିଲେ କିଛି ଖାଦ୍ୟକଣିକା ଦାନ୍ତ ଓ ମାଢ଼ି ମଝିରେ ଲୁଚିରହନ୍ତି । ଯେଉଁଗୁଡ଼ିକ ଦେଖିବାପାଇଁ ଈଷତ୍ ହଳଦିଆ ରଙ୍ଗର । ଏହି ପ୍ଳେକ୍ରେ ଲକ୍ଷାଧିକ ସଂଖ୍ୟାର ଜୀବାଣୁ ଉତ୍ପନ୍ନ ହୁଅନ୍ତି ଏବଂ ଶର୍କରାଦ୍ବାରା ବଂଶବୃଦ୍ଧି କରିଥାନ୍ତି । ଏହି ଶର୍କରା ଅମ୍ଳବିଘଟନ ପ୍ରକ୍ରିୟାନୁଯାୟୀ ଅମ୍ଳ (Acid) ରେପରିଣତ ହୋଇଥାଏ । ଏହି ଅମ୍ଳ ଆମ ଶରୀରର ସବୁଠାରୁ ଟାଣୁଆ ଅଂଶ  ତଥା ଦାନ୍ତର ବାହ୍ୟ ପରିବେଷ୍ଟନୀ ଏନାମେଲ (Enamel) କୁ କଣା କରିବାରେ ବା କ୍ଷୟ କରିବାରେ ସାହାଯ୍ୟ କରିଥାଏ । ଆମେ ଖାଉଥିବା ଖାଦ୍ୟ ମଧ୍ୟରି ବିଶେଷତଃ ମିଠା ଓ ଅଠାଳିଆ ଯଥା – ମିଲ୍କ ଚକୋଲେଟ୍ , କେକ୍ ପ୍ରଭୃତିରେ ଥିବା ଶର୍କରା ଦାନ୍ତ କ୍ଷୟରେ ସାହାଯ୍ୟ କରିଥାନ୍ତି । ସେଥିଯୋଗୁଁ ପିଲାମାନଙ୍କୁ ଯେତେବେଳେ ନାହିଁ ସେତେବେଳେ ମିଠା ଖାଇବା ଅଭ୍ୟାସରୁ ନିବୃତ କରିବା ଓ ମିଠା ଖାଇସାରିବା ପରେ ବ୍ରସ୍ କରିବାପାଇଁ ବା ଭଲଭାବେ କୁଳିକରିବାପାଇଁ ପରାମର୍ଶ ଦେବା ଉଚିତ । ଦୈନିକ ଦାନ୍ତ ଓ ମାଢ଼ି ମଝିରେ ଜମିରହୁଥିବା ପ୍ଳେକ୍ ଯଦି ସଫା ହୋଇ  ନ ପାରେ , ଏହା ଏକ ଖଦଡ଼ା  ଓ ଟାଣ ଉପାଦାନରେ ପରିଣତ ହୁଏ । ଏହାକୁ ଟାର୍ଟାର୍  (Tartar) କୁହାଯାଏ । ଏହା ଦେଖିବା ପାଇଁ ଇସତ୍ ମାଟିଆ ଏବଂ କଳା । ଏହା ମାଢ଼ି ଫୁଲାଇବାରେ ସାହାଯ୍ୟ କରିଥାଏ । ମାଢ଼ିରୋଗର ପ୍ରଧାନ ଲକ୍ଷଣ ହେଲା ଦାନ୍ତ ଓ ମାଢ଼ିରୁ ରକ୍ତସ୍ରାବ । ଏହା ଯେକୌଣସି ବୟସରେ ଏଭଳିକି ସମୟେ ସମୟେ ୫ ବର୍ସଡ଼ ଶିଶୁମାନଙ୍କ କ୍ଷେତ୍ରରେ ମଧ୍ୟ ପରିଲିକ୍ଷିତ ହୋଇଥାଏ । ଯଦି ଠିକ୍ ସମୟରେ ଚିକିତ୍ସା କରା ନ ଯାଏ  ଓ ପାଟି ଭିତରର ଯତ୍ନ  ନିଆ ନ ଯାଏ, ତେବେ ଶେଷରେ ଅନେକ ରୋଗୀଙ୍କୁ ଖୁବ୍ କମ୍ ବୟସରେ କୌଣସି ଦାନ୍ତରୋଗ ନ ଥାଇ  ମଧ୍ୟ ମାଢ଼ିର ଦୁର୍ବଳତା ଯୋଗୁଁ ଧାରାବାହିକ ଭାବେ ଦାନ୍ତ ହଲି ହଲି  ସବୁଦିନ ପାଇଁ  ଦାନ୍ତ ହରାଇବାକୁ ପଡ଼ିଥାଏ । ପିଲାମାନଙ୍କର ପ୍ରଥମ ଦାନ୍ତ ଉଠିବା ପୂର୍ବରୁ ପିଲାମାନଙ୍କୁ ନରମବ୍ରସ୍ ସାହାଯ୍ୟରେ  ମାଢ଼ି ଉପରେ ଯୋଗ୍ୟବିଧି  ଅନିଯାୟୀ ପ୍ରତିଦିନ ଦାନ୍ତଘଷା ଶିଖାଇବା ଉଚିତ । ଦିନକୁ ଦୁଇଥର , ସକାଳେ ଓ ରାତିରେ ଖାଇସାରି  ଶୋଇବାପୂର୍ବରୁ ଫ୍ଳୋରାଇଡ଼୍  (Fluoride) ଯୁକ୍ତ ପେଷ୍ଟ ସାହାଯ୍ୟରେ ଦାନ୍ତ ଘଷିବା ଉଚିତ । ଏକ ଅନୁଧ୍ୟାନରୁ  ଜଣାପଡ଼ିଛି ଯେ , ଫ୍ଳୋରାଇଡଯୁକ୍ତ ପେଷ୍ଟ ବ୍ୟବହାର କରିବାଯୋଗୁଁ ଦାନ୍ତ କ୍ଷୟରୋଗକୁ ଶତକଡ଼ା ୨୫ ଭାଗ ପ୍ରତିରୋଧ କରାଯାଇପାରୁଛି । ପିଲାମାନେ ଉପଯୁକ୍ତ ନିୟମାନୁଯାୟୀ ଦାନ୍ତ ଘଷୁଛନ୍ତି କି ନା , ସେମାନଙ୍କର କୌଣସି ଦାନ୍ତ ରୋଗାକ୍ରାନ୍ତ କି ନା ତାହା ଜାଣିବାପାଇଁ ଓ ଦାନ୍ତରୋଗକୁ ପ୍ରତିରୋଧ କରିବା ଲାଗି ପ୍ରତି ଛାମାସରେ ଥରେ ଦନ୍ତରୋଗ ବିଶେଷଜ୍ଞଙ୍କ ଦ୍ବାରା ପରୀକ୍ଷା କରାଇ ନେବା ଆବଶ୍ୟକ । \r\n\t\tଅନେକ ସମୟରେ ଦେଖାଯାଇଛି ଯେ , କେତେକ ଅଭିଭାବକ ଏହି ରୋଗକୁ ହେୟଜ୍ଞାନ କରିବା ସଙ୍ଗେ ସଙ୍ଗେ ଭ୍ରାନ୍ତ ଧାରଣାର ବଶବର୍ତ୍ତୀ ହୋଇ ଦାନ୍ତରେ ପୋକ କାଢ଼ିବାପାଇଁ ବିଭିନ୍ନ ମନ୍ତ୍ରତନ୍ତ୍ର , ଦେଶୀ ଚିକିତ୍ସା ଓ ଗୁଣିଆମାନଙ୍କର ଝଡ଼ାଫୁଙ୍କାର ଆଶ୍ରୟ ନେଇ ଶିଶୁର ଦନ୍ତ ରୋଗରେ ବୃଦ୍ଧି ଘଟାଇଥା’ନ୍ତି  । କିନ୍ତୁ ବିଜ୍ଞାନସମ୍ମତ ଭାବେ ଦନ୍ତରୋଗ ବିଶେଷଜ୍ଞଙ୍କଦ୍ବାରା ଉଚିତ ସମୟରେ ଆବଶ୍ୟକୀୟ ଚିକିତ୍ସା କରନ୍ତେ ତେବେ ଏହି ରୋଗ ଅନେକାଂଶରେ ପ୍ରତିରୋଧ କରାଯାଇପାରନ୍ତା ।  \r\nଦାନ୍ତ ଫିଲିଂ କରିବା କାହିଁକି ?\r\n\tଦିନଥିଲା , ଦାନ୍ତ ରୋଗର ଚିକିତ୍ସା ଖିଲେ ଦାନ୍ତ ଉପାଡ଼ିବା ଓ କୃତ୍ରିମଦାନ୍ତ ଲଗାଇବାକୁ ହିଁ ବୁଝାଉଥିଲା । ବିଜ୍ଞାନର ଅଗ୍ରଗତି ଓ ଦନ୍ତଶଲ୍ୟ ଚିକିତ୍ସାର ପ୍ରଗତିଯୋଗୁଁ ଦାନ୍ତ ଓପାଡ଼ିବା ଦାନ୍ତରୋଗର ଶେଷ ଚିକିତ୍ସାରେ ପରିଗଣିତ ହେଲାଣି । ପୋକଦାନ୍ତ ବା ଦାନ୍ତ ପୋକଖିଆ ଏକ ସାଧାରଣ ରୋଗଭାବେ ଆବାଳ ବୃଦ୍ଧବନିତାଙ୍କଠାରେ ଅନେକ ସମୟରେ ଦେଖାଯାଏ । ଏକ ଅନୁଧ୍ୟାନରୁ ଜଣାଯାଇଛି ଶତକଡ଼ା ଅଶୀଭାଗ ରୋଗୀ ଦନ୍ତ ପୋକଖିଆ  ରୋଗରେ ଆକ୍ରାନ୍ତ । ବିଜ୍ଞାନସମ୍ମତ ମତାନୁଯାୟୀ ଦାନ୍ତରେ ପୋକ ବୋଲି କିଛି ନ ଥାଏ । ଏହା ଏକ ଅମ୍ଳବିଘଟନ ପ୍ରକ୍ରିୟା । ଆରମ୍ଭ ଅବସ୍ଥାରେ ରୋଗାକ୍ରାନ୍ତ ସ୍ଥାନ କଳା ଦାଗ ଦେଖାଯାଏ ଏବଂ ସୋରିଷ ଆକାରରେ ଛୋଟ କଣା ହୋଇଥାଏ । କିନ୍ତୁ ଆବଶ୍ୟକୀୟ ଚିକିତ୍ସାପାଇଁ ଏହାହିଁ ପ୍ରକୃଷ୍ଟ ସମୟ । କିନ୍ତୁ ଏହି ସମୟରେ କୌଣସି କଷ୍ଟ ହେଉ ନ ଥିବାରୁ  ଶତକଡ଼ା ନବେ ଭାଗ ରୋଗୀ ଆବଶ୍ୟକୀୟ  ଚିକିତ୍ସା ବ୍ୟବସ୍ଥା କରିବାରେ  ଅବହେଳା କରିଥାନ୍ତି । ଏହି ସ୍ଥଳରେ ଉପଯୁକ୍ତ ଚିକିତ୍ସା ମାନଙ୍କ ମଧ୍ୟରୁ ଫିଲିଂ ନିମନ୍ତେ ବିଭିନ୍ନ ଉପାଦାନ ବ୍ୟବହାର କରାଯାଇଥାଏ । ସାଧାରଣତଃ କଳାଦାନ୍ତଗୁଡ଼ିକରେ ରୂପା କିମ୍ବା ସୁନାର ବ୍ୟବହାର ଯୋଗୁଁ କଥାବାର୍ତ୍ତା ସମୟରେ ବା ହସିବା ସମୟରେ ମୁଖମଣ୍ଡଳର ସୌନ୍ଦର୍ଯ୍ୟହାନି ଘଟିଥାଏ । ତେଣୁ  ଆଜିକାଲି ‘ଲାଇଟ କିଓର ଏବଂ ପୋଜିଟ୍’ ନାମକ ବିଦେଶୀ ଉପାଦାନ ମାଧ୍ୟମରେ  ଦାନ୍ତର ରଙ୍ଗ ସହିତ ମିଶିପାରୁଥିବାଏହି ଚିକିତ୍ସାଦ୍ବରା ଦାନ୍ତର ଚିକିତ୍ସା ସହ ମୁଖମଣ୍ଡଳର ସୌନ୍ଦର୍ଯ୍ୟ ବୃଦ୍ଧି ହୋଇପାରୁଛି । ତେଣୁ ଏହାକୁ ଦନ୍ତ ପ୍ରସାଧାନ ବା କସମେଟିକ୍ ଚିକିତ୍ସା କୁହାଯାଉଛି ।\r\n ଯେକୌଣସି  ଉପାଦାନ ବ୍ୟବହୃତ ହୋଇଥାଉନା କାହିଁକି କୌଣସି ଉପାଦାନ ଚିରସ୍ଥାୟୀ ନୁହେଁ । ଅନେକ ସମୟରେ ଏହା ଖୋଲିଯାଇଥାଏ । ତେଣୁ ଅନେକଙ୍କ ଭୁଲ ଧାରଣା ଯେ ଭୁଲ ଧାରଣା ଯେ ଫିଲିଂ ଛାଡ଼ିଯାଏ ; ତେଣୁ ଏହି ଚିକିତ୍ସା କରିବା କାହିଁକି ? ଏହା ଆମେ ସମସ୍ତେ  ଜାଣିବା ଉଚିତ ଯେ ଫିଲିଂ ମୁଖ୍ୟତଃ ଦୁଇଟି ଲକ୍ଷ୍ୟନେଇ କରାଯାଇଥାଏ । ଗୋଟିଏ ହେଲା କ୍ରମାଗତ ଦନ୍ତକ୍ଷୟକୁ ପ୍ରତିରୋଧ କରିବା ଏବଂ ଅନ୍ୟଟି ହେଲା ମୁଖ ଗହ୍ବର ମଧ୍ୟରେ ଥିବା ଅନ୍ୟ ଦାନ୍ତଗୁଡ଼ିକର ସୁରକ୍ଷା । ଆରମ୍ଭ ଅବସ୍ଥାରେ ଗୋଟିଏ କିମ୍ବା ଦୁଇଟି ଦାନ୍ତରେ ଛିଦ୍ର ହୋଇଥାଏ । ଏହି ସମୟରେ ଯଦି ଫିଲିଂ ନ ହୁଏ , ଖାଇବାପରେ ଯେତେ କୁଳିକଲେ ମଧ୍ୟ କିଛି ନା କିଛି ଖାଦ୍ୟ କଣିକା ଏହି କଣାରେ ରହିଥାଏ । ଯାହାକି ପରବର୍ତ୍ତୀ ସମୟରେ ଅମ୍ଳବିଘଟନ ପ୍ରକ୍ରିୟା ଯୋଗୁଁ ଅନ୍ୟ ଦାନ୍ତଗୁଡ଼ିକୁ ସଂକ୍ରମଣରେ ସହାୟକ ହୋଇଥାଏ । ଗୋଟିଏରୁ ଦୁଇଟି ,କିଛି ଦିନ ପରେ  ଦୁଇଟିରୁ ଚାରୋଟି, ଆଉ କିଛି ମାସ ବ୍ୟବଧାନ ପରେ ଚାରୋଟିରୁ ଛଅ କିମ୍ବା ସାତଟି ଏହି ଧାରାରେ ବୃଦ୍ଧି ଘଟେ । ଦ୍ବିତୀୟରେ ଏହି ସମୟରେ ଫିଲିଂ ଯୋଗୁଁ ରୋଗାକ୍ରାନ୍ତ ଦାନ୍ତର ଗର୍ତ୍ତବୃଦ୍ଧି ବନ୍ଦ ହୋଇ ଭବିଷ୍ୟତରେ କ୍ରମାଗତ ଯନ୍ତ୍ରଣା ଓ ପାଚିବାରୁ ରକ୍ଷା କରାଯାଇପାରେ । ଫିଲିଂର ସ୍ଥାୟିତ୍ବ ରୋଗୀଙ୍କ ଉପଯୁକ୍ତ ଯତ୍ନ ଉପରେ ନିର୍ଭର କରେ । ଯଦି ରୋଗୀ ଆଭସ୍ୟକ ଯତ୍ନ ନିଅନ୍ତି ସ୍ଥଳବିଶେଷରେ ଫିଲିଂ ୧୦/୧୫ ବର୍ଷ ପର୍ଯ୍ୟନ୍ତ ଅତୁଟ ରହୁଥିବା ଦେଖାଯାଏ । ଫିଲିଂ ହୋଇଥିବା ଦାନ୍ତରେ ଅତ୍ୟଧିକ ଟାଣ ଜିନିଷ ଯଥା – ମଟର , ବୁଟ , ଗୁଆ , ମାଂସର ହାଡ଼ ଚୋବାଇବାରୁ ନିବୃତ୍ତ ରହିବା ଭଳି ସାମାନ୍ୟ ଯତ୍ନ ନେଲେ ଫିଲିଂ ଦୀର୍ଘସ୍ଥାୟୀ ହୋଇଥାଏ । କଳଦାନ୍ତଗୁଡ଼ିକ ଖାଦ୍ୟ ଚୋବାଇଅବରେ ବ୍ୟଭୃତ ହୁଏ । ଆମେ ସାମନାଦାନ୍ତଦ୍ବାରା ଖାଦ୍ୟକୁ ଖଣ୍ଡ ଖଣ୍ଡ କରି କାଟି କଳଦାନ୍ତରେ ଚୋବି ଖାଇଥାଉ । ସାମନା ଦାନ୍ତରେ ଫିଲିଂ  ହୋଇଥିଲେ ଏଭଳି ଖାଦ୍ୟ ସାମନା ଦାନ୍ତରେ ନ କାଟି ଛୁରୀ ସାହାଯ୍ୟରେ ଫିଲିଂ ଦୀର୍ଘସ୍ଥାୟୀ ହୋଇଥାଏ ।\r\nସ୍ଥଳବିଶେଷରେ ଦେଖାଯାଏ , ସବୁପ୍ରକାରେ ଯତ୍ନ ନେଇଥିଲେ ମଧ୍ୟ କେବେକେମିତି ଆକସ୍ମିକ ଭାବେ ଫିଲିଂ ଛାଡ଼ିଯାଏ । ଭାତ ଖାଉଥିବା ସମୟରେ ଗୋଡ଼ି ଚୋବାଇ ହୋଇ କିମ୍ବା ବାରମଜାଭଳି ଖାଦ୍ୟ ଖାଉଥିବା ସମୟରେ କିଛି ଟାଣ ଜିନିଷ ଆକସ୍ମିକ ଭାବେ ଚୋବାଇ ହୋଇ ଯଦି ଫିଲିଂ ଛାଡ଼ିଗଲା , ତେବେ ଫିଲିଂ ଛାଡ଼ିବାର ୨/୩ ଦିନ ମଧ୍ୟରେ ଅଭିଜ୍ଞ ଦନ୍ତରୋଗ ବିଶେଷଜ୍ଞଙ୍କଦ୍ବାରା ଏହି ସ୍ଥାନକୁ ପୁନର୍ବାର ଫିଲିଂ କରାଯାଇପାରେ । କିନ୍ତୁ ଏଥିରେ ବିଳମ୍ବ ହେଲେ ଏହି ଛିଦ୍ରରେ ରୋଗଜୀବାଣୁ ସଂକ୍ରମଣ ହୋଇ ଦାନ୍ତର ମଞକୁ କ୍ଷତି କରିଥାଏ । ଯେଉଁଥିପାଇଁ ଅନେକ ସମୟରେ ଡାକ୍ତର ରୋଗୀର ଦାନ୍ତ ଉପାଡ଼ିବାକୁ ବାଧ୍ୟ ହୋଇଥାନ୍ତି ।   \r\n\r\n',health
'﻿ବାତମରା ରୋଗ\r\n ଡାକ୍ତର ଅଞ୍ଜଳି ମହାପାତ୍ର\r\n[ ଜୀବନର ପ୍ରଥମ ପାଞ୍ଚବର୍ଷ ଭିତରେ ପାଞ୍ଚ ପ୍ରତିଶତ ଶିଶୁଙ୍କଠାରେ ବାତମରା ଲକ୍ଷଣ ପ୍ରକାଶ ପାଇଥାଏ । ବାତ ମାରିବା ସହ ମସ୍ତିଷ୍କ କୋଷର ସଂପର୍କ ରହିଥିବାରୁ ଶିଶୁକୁ ବାତ ମାରିଲେ ତୁରନ୍ତ ଡାକ୍ତରଙ୍କ ସହ ପରାମର୍ଶ କରିବା ଉଚିତ । ବାତ ମାରିବା ଏକ ନିର୍ଦ୍ଦିଷ୍ଟ ରୋଗ ନୁହେଁ , ଏହା ଏକ ଲକ୍ଷଣ ।]\r\nକାରଣ ଯାହା ହୋଇଥାଉନା କାହିଁକି , ପିଲାକୁ ବାତ ମାରିଲେ କି ସେ ମୂର୍ଚ୍ଛା ହୋଇଗଲେ ବାପମା’ ଖୁବ୍ ଆତଙ୍କିତ ହୋଇପଡ଼ନ୍ତି । ଆତଙ୍କିତ ହୋଇପଡ଼ିବା ସ୍ବାଭାବିକ ମଧ୍ୟ । ବାତ ମାରିବା ଏବଂ ମୂର୍ଚ୍ଛା ହୋଇଯିବା ସହ ମସ୍ତିଷ୍କକୋଷର ନିଗୂଢ଼ ସଂପର୍କ ରହିଛି । ଉକ୍ତ କୋଷଗୁଡ଼ିକ ଉତ୍ତେଜିତ ହୋଇପଡ଼ିଲେ ସେଥିରୁ ବାହାରୁଥିବା ସ୍ନାୟୁ ସଙ୍କେତମାନ ଦ୍ରୁତଗତିରେ ମାଂସପେଶୀଗୁଡ଼ିକ ସଞ୍ଚରିତ ହେବାରେ ଲାଗେ । ଫଳରେ କେତେକ ନିର୍ଦ୍ଦିଷ୍ଟ  ମାଂସପେଶୀ  ଗୋଷ୍ଠୀ କିମ୍ବା ଶରୀରର ଅଧିକାଂଶ କ୍ଷେତ୍ରରେ ଏହା କିଛି  ସମୟ ପାଇଁ ସଂକୁଚିତ ଅବସ୍ଥାରେ ରହିଯାଇପାରେ ମଧ୍ୟ । ବାତମାରିବା ଏକ ନିର୍ଦ୍ଦିଷ୍ଟ ରୋଗ ନୁହେଁ , ବିଭିନ୍ନ ରୋଗର ଏହା ଏକ ଲକ୍ଷଣରୂପେ ପ୍ରକାଶ ପାଇଥାଏ । \r\n\tଜୀବନର ପ୍ରଥମ ପାଞ୍ଚବର୍ଷ ବୟସ ଭିତରେ ପ୍ରତି ଶହେଜଣ ଶିଶୁଙ୍କ ଭିତରୁ ପ୍ରାୟ ପାଞ୍ଚଜଣଙ୍କଠାରେ  ବାତ ମାରିବାର ଲକ୍ଷଣ ପ୍ରକାଶ ପାଉଥିବାର ଜଣାପଡ଼ିଛି । ତେବେ ନବଜାତ ଶିଶୁଙ୍କଠାରେ ଏହାର ତୀବ୍ରତା ଖୁବ୍ କମ୍ । ସେମାନଙ୍କଠାରେ କଦବା କେମିତି ଆଖିପତା ତଳ ଉପର ହୋଇ କମ୍ପିଉଠିଥାଏ  ତ ଅନ୍ୟ କେତେବେଳେ ହାତ ଗୋଡ଼ ଥରି ଉଠିବାର ଦେଖାଯାଏ । କେହି କେହି କେବଳ ଆଖିତରାଟି ପକାନ୍ତି ।\r\nବାତମାରିବାର କାରଣ ଓ ପ୍ରତିକାର ବ୍ୟବସ୍ଥା \r\n\tବୟସକୁ ଚାହିଁ ବାତମାରିବା କାରଣର ଶ୍ରେଣୀବିଭାଗ  କରାଯାଉଥିଲେ ମଧ୍ୟ ଆମେ ସବୁଯାକ  କାରଣ ବିଷୟରେ ଜାଣିବାର ଆବଶ୍ୟକତା ନାହିଁ । ତେଣୁ କେତୋଟି ପ୍ରଧାନ ପ୍ରଧାନ କାରଣ ଓ ତା’ର ପ୍ରତିକାର ବ୍ୟବସ୍ଥା ସମ୍ବନ୍ଧରେ  ଏଠାରେ ସଂକ୍ଷିପ୍ତ ସୂଚନା ଦିଆଯାଉଛି ।\r\nଶିଶୁମାନଙ୍କୁ ବାତ ମାରିବାର ପ୍ରଧାନ ପ୍ରଧାନ କାରଣଗୁଡ଼ିକ ହେଲା – \r\n•\tଅତ୍ୟଧିକ ଜ୍ବର । \r\n•\tଝାଡ଼ାବାନ୍ତି ଯୋଗୁ ଶରୀରରୁ ଜଳୀୟ ଓ ଲବଣଅଂଶ ହାନି  ।\r\n•\t‘ମେନିନଜାଇଟିସ’  ବା ମସ୍ତିଷ୍କ ଝିଲ୍ଲୀ ପ୍ରଦାହ ଏବଂ\r\n•\tଅପସ୍ମାର ବା ‘ଏପିଲେପସି ’ ।\r\n                 ଜନ୍ମ ହେବାର ଠିକ୍ ପରେ ପରେ ବାତ ମାରିଲେ ତାହା ଶିଶୁଠାରେ ଅମ୍ଳଜାନର ଅଭାବରୁ ହୋଇପାରିଥାଏ ବିଶେଷକରି ମା’ ର ପ୍ରସବ କଷ୍ଟ ବହୁସମୟ ଧରି ଲାଗିରହିଲେ ଏପରି ପରିଣାମ ସୃଷ୍ଟି ହୁଏ ।\r\n\tଜନ୍ମହେବା ଦିନଠାରୁ ବାତ ମାରିବା ଲକ୍ଷଣ ପ୍ରକାଶ ପାଉଥିଲେ ପ୍ରସବ ସମୟରେ ମସ୍ତିଷ୍କରେ ଆଘାତ ଅଧିକ ସମ୍ଭାବନା । \r\n\tପ୍ରାୟତଃ ଜ୍ବର ନ ଥାଇ  ହଠାତ୍ ବାତ ମାରିବା ଆରମ୍ଭ ହେଲେ ଅପସ୍ମାର ବୋଲି ସନ୍ଦେହ କରାଯାଇପାରେ ।\r\nଜ୍ବର ଯୋଗୁ ବାତମରା\r\n\tଏ’ ବିଷୟରେ ଶିଶୁଠାରେ ଜ୍ବର ସଂପର୍କିତ ପ୍ରବନ୍ଧରେ ସୂଚନା ଦିଆଯାଇଛି ।\r\n•\tତେବେ ସାଧାରଣଭାବରେ ଦେଖିଲେ ଶିଶୁକୁ ୬ ମାସରୁ ୫ ବର୍ଷ ବୟସ ଭିତରେ ଜ୍ବରଜନିତ ବାତ ମାରିବା ପରିଲିକ୍ଷିତ ହୁଏ \r\n•\tଶରୀରର ତାପମାତ୍ରା ପ୍ରାୟତଃ ୧୦୧ ଡିଗ୍ରୀ ଫାରେନହିଟରୁ ଅଧିକ ଥାଏ ।\r\n•\tବାତ ମାରିଲାବେଳେ ସାରା ଶରୀର ଏଥିରେ ଜଡ଼ିତ ହୋଇପଡ଼େ ।\r\n•\tବାତ ମାରିବାର ଅବଧି ସାଧାରଣତଃ ୧ରୁ ୫ ମିନିଟ୍ ବା କଦବା କେମିତି ୧୫ ମିନିଟ୍  ପର୍ଯ୍ୟନ୍ତ ସ୍ଥାୟୀ ହୋଇପାରେ ।\r\n•\tଦିନମାନ ଭିତରେ ଏକାଧିକ ଥର ବାତ ମାରିପାରେ ।\r\n  ଜ୍ବରଯୋଗୁ ବାତ ମାରୁଥିଲେ ଶିଶୁକୁ ଓଦା କନାରେ ବାରମ୍ବାର ପୋଛିଦେଇ ଏବଂ ସମ୍ଭବ ହେଲେ ତା’ ମୁଣ୍ଡରେ ପାଣିପଟି ପକେଇ ଶରୀରର ତାପମାତ୍ରା ହ୍ରାସ କରେଇବା ଦରକାର । \r\nଯେଉଁ ଶିଶୁକୁ ଜ୍ବର ଯୋଗୁ ବାତ ମାରୁଥାଏ ତା’ର ବାପମା’ ଘରେ ‘ପାରାସିଟାମଲ୍’ ଓ ‘ଡାୟାଜେପାମ୍’ ସିରପ୍ ରଖିବା ନିହାତି ଜରୁରୀ । ଜ୍ବର ୧୦୧ ଡିଗ୍ରୀ ଫାରେନହିଟ୍ ଛୁଇଁବା ପୂର୍ବରୁ ଏହି ଔଷଧ ଆରମ୍ଭ କରିଦେବା ଉଚିତ । ଔଷଧର ପରିମାଣ ବିଷୟରେ ଡାକ୍ତରଙ୍କ ସହ ପରାମର୍ଶ ଲୋଡ଼ା । ପିଲାକୁ ଅନ୍ତତଃ ପାଞ୍ଚବର୍ଷ ବୟସ ହେବାଯାଏ ବାପମା’ ଏହି ସତର୍କତା ଅବଲମ୍ବନ କରିବା ଦରକାର ।\r\nଜଳୀୟ ଓ ଲବଣ ଅଂଶ ହାନି ଯୋଗୁ ବାତମରା \r\n\tଶରୀରରୁ ଜଳୀୟ ଓ ଲବଣଅଂଶ କମିଗଲେ ଶିଶୁଠାରେ ବାତ ମାରିବାର ଲକ୍ଷଣ ପ୍ରକାଶ ପାଇପାରେ । ମୁଖ୍ୟତଃ ଝାଡ଼ାବାନ୍ତି ଯୋଗୁ ଏଭଳି ପରିଣାମ ଉପୁଜିଥାଏ । ଜଳୀୟ ଓ ଲବଣ ଅଂଶର ଭରଣା କରିଦେଲେ ବାତମରା  ଭଲ ହୋଇଯିବା ସଙ୍ଗେ ସଙ୍ଗେ ରୋଗୀର ଅବସ୍ଥାରେ ଉନ୍ନତି ପରିଲିକ୍ଷିତ ହୋଇଥାଏ । ରୋଗୀକୁ ବାରମ୍ବାର ଚିନିଲୁଣ ମିଶା ସରବତ ପିଇବାକୁ ଦେଇ ଏହି ଅବସ୍ଥାର ଉନ୍ନତି ଅଣାଯାଇପାରେ । ତେବେ ଯେତେ ଚଞ୍ଚଳ ସମ୍ଭବ ରୋଗୀକୁ ଡାକ୍ତରଖାନା  ନେଇଯିବା ନିରାପଦ ।\r\n\tଝାଡ଼ାବାନ୍ତି ରୋଗର ପ୍ରତିକାର ଓ ଜଳୀୟ ତଥା ଲବଣଅଂଶର ଭରଣା କରିବା ବିଷୟରେ ଶିଶୁର ଝାଡ଼ାରୋଗ ସଂପର୍କିତ ପ୍ରବନ୍ଧରେ ଆଲୋଚନା କରାଯାଇଛି ।\r\nମେନିନଜାଇଟିସ୍ ବା ମସ୍ତିଷ୍କ ଝିଲ୍ଲୀ ପ୍ରଦାହ ଯୋଗୁ ବାତମରା \r\n\tମସ୍ତିଷ୍କ ଏବଂ ସୁଷମ୍ନାକାଣ୍ଡକୁ ଘେରିକରି ରହିଛି ଏକ ଆବରଣ । ଏହାକୁ ଡାକ୍ତରୀ ଭାଷାରେ ‘ମେନିଞ୍ଜେସ୍’ (Meninges)ବୋଲି କୁହାଯାଏ । ଏହି ଆବରଣ ବା ଝିଲ୍ଲୀରେ ପ୍ରଦାହ ହେଲେ ତାକୁ ‘ମେନିନଜାଇଟିସ୍’ ବୋଲି କହନ୍ତି । ଜୀବାନୁ , ଭୂତାଣୁ ଏବଂ କବକ ଆଦି ଉକ୍ତ ପ୍ରଦାହ ସୃଷ୍ତି ପାଇଁ ଦାୟୀ ।\r\n\tମେନିନଜାଇଟିସ୍ ଏକ ମାରାତ୍ମକ ରୋଗ । ମିଳିମିଳା, ଗାଲୁଆ , ଲଟାକାଶ , କାନପଚା ଆଦି ରୋଗ ହେଲେ ମେନିନଜାଇଟିସ୍ ହେବାର ସମ୍ଭାବନା ଅଧିକ । ପିଲାକୁ ଯକ୍ଷ୍ମାରୋଗ ହେଲେ ମଧ୍ୟ ଏହି ରୋଗ ଏକ ଜଟିଳତା ରୂପେ ପ୍ରକାଶ ପାଇପାରେ ।\r\nରୋଗର ଲକ୍ଷଣ ଓ ଚିକିତ୍ସା\r\n•\tରୋଗୀକୁ ଜ୍ବର ହୁଏ ଓ ବାନ୍ତି ହୋଇଥାଏ ।\r\n•\tତା’ର ମୁଣ୍ଡବଥା  ହେବା ସଙ୍ଗେ ସଙ୍ଗେ ପଛକୁ ବାଙ୍କିଯାଏ । ମୁଣ୍ଡକୁ ସାମନାପଟେ ବଙ୍କାଇ ହୁଏନି ।\r\n•\tଶିଶୁର ବୟସ କମ୍ ହୋଇଥିଲେ ତା’ ମୁଣ୍ଡରେ ଥିବା ଦୁକୁଦୁକି ଉପରକୁ ଫୁଲି ରହିପାରେ ।\r\n•\tରୋଗୀଠାରେ ଚିଡ଼ିଚିଡ଼ା ସ୍ବଭାବ ପ୍ରକାଶ ପାଇ ସେ ଖୁବ୍ ଅସ୍ଥିର ରହେ ।\r\n•\tସେ ଖିଆପିଆ କରିବାରେ ଆଗ୍ରହ ଦେଖାଏ ନାହିଁ ।\r\n•\tକେହି କେହି ଅଚେତ ହୋଇପଡ଼ନ୍ତି ମଧ୍ୟ ।\r\nଏହା ଏକ ମାରାତ୍ମକ ରୋଗ ହୋଇଥିବାରୁ ରୋଗୀର ଚିକିତ୍ସାରେ  ହେଳା କରିବା ଉଚିତ ନୁହେଁ । ଡାକ୍ତରଖାନାରେ ରଖି ରୋଗୀର ଚିକିତ୍ସା କରାଇବାକୁ ପଡ଼େ । ଆଣ୍ଟିବାୟୋଟିକ୍ ଔଷଧ ଓ ବାତମରା ବନ୍ଦ କରାଇପାରୁଥିବା ଔଷଧ ଦେଇ ରୋଗୀର ଚିକିତ୍ସା କରାଯାଏ । ଶିଶୁ  ବି.ସି.ଜି.  ଟିକା  ନେଇଥିଲେ  ତା’ଠାରେ  ଯକ୍ଷ୍ମାଜନିତ ମେନିନଜାଇଟିସ୍ ହେବାର ସମ୍ଭାବନା ନ ଥାଏ ।  \r\nଅପସ୍ମାର ଯୋଗୁ ବାତମରା\r\n\tଅପସ୍ମାର ଦ୍ବାରା ଆକ୍ରାନ୍ତ ପିଲା ଅନ୍ୟ ସବୁ ଦିଗରୁ ସୁସ୍ଥ ମାଲୁମ ପଡ଼ିଥାଏ । କିନ୍ତୁ କିଛି ଘଣ୍ଟା , କିଛିଦିନ ,କିଛି ସପ୍ତାହ କିମ୍ବା କିଛି ମାସର ବ୍ୟବଧାନ ପରେ ତାକୁ ବାତ ମାରିଥାଏ ।\r\n\tଅପସ୍ମାର ରୋଗ ସୃଷ୍ଟିପାଇଁ କୌଣସି ଜୀବାଣୁ , ଭୂତାଣୁ କବକ କି ପରଜୀବୀ ଦାୟୀ ନୁହନ୍ତି । କେତେକଙ୍କଠାରେ ଏହା ଜୀବନସାରା ରହିଯାଏ ତ କେତେକ ଶିଶୁଙ୍କଠାରେ ଏହା ପୁନର୍ବାର ପ୍ରକାଶ ନ ପାଇପାରେ । ଏହି ରୋଗ ସଂକ୍ରାମକ ନୁହେଁ । ତେଣୁ ଏହା ଅନ୍ୟମାନଙ୍କୁ ଡେଇଁବାର ଆଦୌ ସମ୍ଭାବନା ନାହିଁ ।\r\nରୋଗର ଲକ୍ଷଣ ଓ ଚିକିତ୍ସା  \r\n•\tଦେହରେ ଜ୍ବର ନ ଥାଇ ମଧ୍ୟ ଏହି ଧରଣର ବାତ ମାରିଥାଏ ।\r\n•\tବାତ ମାରିବା ଫଳରେ ହାତଗୋଡ଼ ଜୋରରେ ଥରେ ଓ ମନକୁ ମନ ଛଟାଛଟି  ଆରମ୍ଭ ହୋଇଯାଏ ।\r\n•\tବାତ ମାରିଲାବେଳେ ରୋଗୀର ପାଟିରୁ ଫେଣ ବାହାରିପାରେ ।\r\n•\tସେ ଆଖି ତରାଟି ପକାଏ ।\r\n•\tକେହି କେହି ଝାଡ଼ା ପରିସ୍ରା କରି ପକାନ୍ତି ।\r\n•\tରୋଗୀ ଅଚେତ ହୋଇପଡ଼େ ।\r\n•\tଜଣଜଣଙ୍କଠାରେ ଏଭଳି ତୀବ୍ର ଧରଣର ବାତ ନ ମାରି ଅତି ମୃଦୁ ଲକ୍ଷଣ ପ୍ରକାଶ ପାଏ ଓ ତାହା ଖୁବ୍ କମ୍ ସମୟ ପାଇଁ ରହି ବାତମାରିବାର ପୂର୍ବ ସୁସ୍ଥ ଅବସ୍ଥା ଫେରିଆସେ । କିଏ ମୁହୂର୍ତ୍ତକ ପାଇଁ ‘ଚେତାଶୂନ୍ୟ’ ହୋଇଯାଏ ତ ଆଉ କାହାଠାରେ ଅସ୍ବାଭାବିକ ବ୍ୟବହାର ପ୍ରକାଶପାଏ । ଜଣଜଣଙ୍କଠାରେ କେବଳ କୌଣସି କୌଣସି ଅଞ୍ଚଳର ମାଂସପେଶୀ ପ୍ରକମ୍ପିତ ହୋଇପାରେ ।\r\n   \tଅପସ୍ମାର ଚିକିତ୍ସା ପାଇଁ ନିୟମିତ ଔଷଧ ବ୍ୟବହାର କଲେ ବାତମାରିବାର ଲକ୍ଷଣ ଆଉ ପ୍ରକାଶ ପାଏନି । ବାତ ମରେଇ ନ ଦେବା ହିଁ ଉକ୍ତ ଔଷଧ ଗୁଡ଼ିକର ମୁଖ୍ୟ କାମ । କିନ୍ତୁ ବ୍ୟବହୃତ  ଔଷଧମାନ ରୋଗୀକୁ ସମ୍ପୁର୍ଣ୍ଣ ଆରୋଗ୍ୟ କରିବାକୁ ଅକ୍ଷମ । ତେଣୁ କେତେକ ରୋଗୀ ଜୀବନସାରା ପାଇଁ ଔଷଧ ଚିକିତ୍ସାରେ ରହିବାକୁ ବାଧ୍ୟ ହୋଇଥାନ୍ତି । ତେବେ ଏହି ଔଷଧ ବେଶ୍ ଶସ୍ତା । ରୋଗକୁ ନ ଲୁଚେଇ ଡାକ୍ତରଙ୍କ ପରାମର୍ଶରେ ନିୟମିତ ଚିକିତ୍ସାରେ ରହିଲେ ରୋଗୀ ଦୀର୍ଘାୟୁ  ତଥା କରମଠ ଜୀବନଯାପନ କରିବାକୁ ସମର୍ଥ ହୋଇଥାଏ ।\r\nବାତମାରିଲେ କଅଣ କରିବେ\r\n•\tପିଲାକୁ ଭୂଇଁ ଉପରେ ଶୁଆଇ ପକାଇବେ ।\r\n•\tବୋତାମ ଖୋଲି ତାର ପୋଷାକପତ୍ର ଢିଲା କରିଦେବେ ।\r\n•\tମୁଣ୍ଡପଟକୁ ଗୋଡ଼ପଟଠାରୁ ନିମ୍ନରେ ରଖି ମୁଣ୍ଡକୁ କଡ଼ପଟିଆ କରି ରଖିବେ  ।\r\n•\tସେ ବାନ୍ତିକଲେ କି ତା’ ପାଟିରେ ଫେଣ ଜମିଗଲେ ତାକୁ ସାବଧାନତାର ସହ ପୋଛି ପକାଇବେ ।\r\n•\tତା’  ଆଖପାଖରୁ ହାତ ହତିଆର ଓ ଅନ୍ୟାନ୍ୟ ଆସବାବପତ୍ର ଦୂରେଇ ଦେବେ ।\r\n•\tସେ ଯେପରି ଭଲ ଭାବରେ ନିଃଶ୍ବାସ ପ୍ରଶ୍ବାସ ନେଇପାରିବ,  ସେଥିପାଇଁ ତା’ ଚାରିପଟୁ ଦେଖଣାହାରିଙ୍କ ଗହଳି ଭାଙ୍ଗିଦେବେ ।\r\n•\tବାତମରା ବନ୍ଦ ହୋଇଗଲାପରେ ରୋଗୀ ସାଧାରଣତଃ ନିସ୍ତେଜ ହୋଇ ଶୋଇଯାଏ । ତେଣୁ ତାକୁ ଆରାମରେ ଶୋଇବାକୁ ଦେବେ ।\r\n•\tବାତମରା ବନ୍ଦ ନ ହୋଇ ଘନଘନ ବାତମାରିଲେ ତାକୁ ସାଙ୍ଗେ ସାଙ୍ଗେ ଡାକ୍ତରଖାନାକୁ ନେଇଯିବେ ।\r\nକଅଣ କରିବେ ନାହିଁ\r\n•\tବାତ ମାରିଲା ବେଳେ ରୋଗୀର ପାଟିକୁ ମେଲା ରଖିବାପାଇଁ ତା’ ପାଟିରେ ଚାବିକାଠି, ଚାମଚ , କାଠଖଣ୍ଡ କିମ୍ବା କନାବିଣ୍ଡା ରଖିବେ ନାହିଁ ।\r\n•\tବାତମରା ରୋକିବା ନିମନ୍ତେ  ତା’ର  ହାତଗୋଡ଼କୁ ମାଡ଼ିବସି ଧରିବେ ନାହିଁ ।\r\n•\tବାତମରା ବନ୍ଦ ହେବାର ଠିକ୍ ପରେ ପରେ ତାକୁ କିଛି ପିଇବାକୁ କି ଖାଇବାକୁ ଦେବେ ନାହିଁ  ।\r\nନିଃଶ୍ବାସ ଅଟକିଯାଇ ବାତମରା\r\n\tବେଳେ ବେଳେ  ୬ ମାସରୁ ୫ବର୍ଷିଆ ଜିଦଖୋରିଆ ପିଲାଙ୍କର ଜିଦ୍ ପୂରଣ ନ ହେଲେ ସେମାନେ ରାହାଧରି  ଜୋରରେ କାନ୍ଦିବା ଆରମ୍ଭ କରିଦିଅନ୍ତି । କାନ୍ଦି କାନ୍ଦି ନିଃଶ୍ବାସ ହଠାତ୍ ଅଟକିଯିବାରୁ ସେମାନେ ନେଳି ପଡ଼ିଯାଆନ୍ତି ଓ ପ୍ରାୟ ମିନିଟିଏ ସମୟ ଭିତରେ ପୁଣି ସାଧାରଣ ଭାବରେ ନିଃଶ୍ବାସପ୍ରଶ୍ବାସ ନେଇଥାନ୍ତି । ନିଃଶ୍ବାସ ବନ୍ଦ ହୋଇଯିବାରୁ ଅମ୍ଳଜାନ ଅଭାବ ଅବସ୍ଥା ୧୦- ୧୫ ସେକେଣ୍ଡଯାଏ ରହିଗଲେ ଜଣଜଣଙ୍କଠାରେ  ବାତମାରିବାର ଲକ୍ଷଣ ପ୍ରକାଶ ପାଇପାରେ ।ତେବେ ଏଭଳି ଅବସ୍ଥାକୁ ଅପସ୍ମାର ବୋଲି କୁହାଯାଇପାରିବ ନାହିଁ ।\r\n\tଶିଶୁ ଜିଦଧରି କାନ୍ଦିଲାବେଳେ ତା’ର ନିଃଶ୍ବାସ ଅଟକିଯାଇ ବାତ ମାରିଲେ ମଧ୍ୟ ତାହା ପ୍ରାୟତଃ ସାଙ୍ଘାତିକ ନୁହେଁ । ତେଣୁ ବାପମା’ ଏଥିପାଇଁ ବିଶେଷ ଆତଙ୍କିତ ହେବା ଅନୁଚିତ । ବରଂ ପିଲା ଜିଦଧରି କାନ୍ଦିବା ଆରମ୍ଭ କଲାମାତ୍ରେ ତା’ର ମନ ଭୁଲେଇଦେବା ନିମନ୍ତେ ଚେଷ୍ଟା କରିବା ଦରକାର । ତାକୁ ସ୍ନେହଶ୍ରଦ୍ଧା ଦେଖେଇ ତା’ପ୍ରତି ବିଝାମଣାର ମନୋଭାବ ପ୍ରଦର୍ଶନ କଲେ ଭଲଫଳ ଦେଇଥାଏ ।\r\nବାତମରା ପେଖନା  \r\nକେତେକ ପିଲାଙ୍କଠାରେ ଏହି ମିଛିମଛିକା ବାତମରା ପ୍ରକାଶ ପାଇଥାଏ । ସେମାନଙ୍କଠାରେ ବାତମରା ଲକ୍ଷଣ ପ୍ରକାଶ ପାଉଥିଲେ ମଧ୍ୟ ବିଭିନ୍ନ ପରୀକ୍ଷାନିରୀକ୍ଷାରୁ କୌଣସି ନିର୍ଦ୍ଦିଷ୍ଟ ରୋଗର ପ୍ରମାଣ ମିଳେ ନାହିଁ । ଏପରିକି କେତେକଙ୍କ ପିଲାଙ୍କୁ ଫୁସୁଲାଫୁସୁଲି କଲେ ସେମାନେ ନିଜଠାରେ ବାତ ମାରିବାର ଲକ୍ଷଣ ପ୍ରକାଶ କରେଇ ପାରନ୍ତି । ଏଭଳି ବାତମରା ସାଧାରଣତଃ ପରିବାରର ଅନ୍ୟମାନଙ୍କ ଉପସ୍ଥିତିରେ ଓ ସ୍କୁଲକୁ ଯିବାବେଳ ଭଳି ସ୍ବତନ୍ତ୍ର ପରିସ୍ଥିତିରେ ଦେଖାଦେଇଥାଏ । ପିଲା ଶୋଇଯାଇଥିଲା ବେଳେ ଏହା ଆଦୌ ବାହାରେ ନାହିଁ । ବଡ଼ କୌତୂହଳର କଥାଯେ ବାତମାରିଲେ ମଧ୍ୟ ପିଲାଠାରେ କୌଣସି ଆଘାତ ଲାଗେ ନାହିଁ । ତଥାପି ତାକୁ ଡକ୍ତରୀ ପରୀକ୍ଷା କରେଇନେବା ନିରାପଦ ।\r\nବାତମରା ରୋଗ ନିର୍ଣ୍ଣୟ ପାଇଁ ପରୀକ୍ଷା ନିରୀକ୍ଷା\r\n\tବାତମାରିବାର କାରଣ ନିର୍ଦ୍ଧାରଣ ପାଇଁ ସାଧାରଣତଃ ନିମ୍ନଲିଖିତ ପରୀକ୍ଷାମାନ କରାଯାଇଥାଏ । କେଉଁଧରଣର ବାତମରା ପାଇଁ କେଉଁ ପରୀକ୍ଷା ଦରକାର , ତାହା ଡାକ୍ତର ସ୍ଥିର କରିଥାନ୍ତି । ସବୁ ପ୍ରକାରର ବାତମରା ପାଇଁ ସବୁ ପ୍ରକାରର ପରୀକ୍ଷା ଦରକାର ପଡ଼େ ନାହିଁ ।\r\n\t\t(୧) ରୋଗୀର ଶରୀର ପରୀକ୍ଷା ।\r\n\t\t(୨) ରକ୍ତ ପରୀକ୍ଷା ।\r\n(୩) ମସ୍ତିଷ୍କରସ ବା ‘ସିରିବ୍ରୋସ୍ପାଇନାଲ୍ ଫ୍ଳୁଇଡ୍’ (CSF) ପରୀକ୍ଷା । \r\n   \t(୪) ମୁଣ୍ଡର ଏକ୍ସ – ରେ ।\r\n\t(୫) ଇ.ଇ.ଜି. (E.E.G.)ବା ଇଲେକଟ୍ରୋଏନସେଫାଲୋଗ୍ରାମ୍ ।\r\n(୬) ମସ୍ତିଷ୍କର ସି.ଟି. ସ୍କାନ୍ (CT Scan) ।\r\n(୭) ମସ୍ତିଷ୍କର ଏମ୍ .ଆର . ଆଇ .(MRI) ।\r\nଧନୁଷ୍ଟଙ୍କାର ବା ଟିଟାନସ୍ ସମ୍ପର୍କରେ ପଦେ\r\n\tନବଜାତ ଶିଶୁଠାରେ ଧନୁଷ୍ଟଙ୍କାରକୁ ଛାଡ଼ିଦେଲେ ସାଧାରଣଭାବରେ ଧନୁଷ୍ଟଙ୍କାରକୁ  ବାତମରା ରୋଗଗୋଷ୍ଠୀର ଅନ୍ତର୍ଭୁକ୍ତ କରାଯାଏ ନାହିଁ । ତେବେ ଗାଁଗହଳର ସାଧାରଣ ଲୋକେ ଧନୁଷ୍ଟଙ୍କାରର ଲକ୍ଷଣ ଓ ସଙ୍କେତକୁ  ‘ବାତମରା’ ହିସାବରେ ଗ୍ରହଣ କରିନେଇଛନ୍ତି  । ସେହି କାରଣରୁ ଏଠାରେ ଧନୁଷ୍ଟଙ୍କାର ସମ୍ପର୍କରେ ସଂକ୍ଷିପ୍ତ ସୂଚନା ଦିଆଯାଉଛି ।\r\nରୋଗର କାରଣ, ଲକ୍ଷଣ ଓ ଚିକିତ୍ସା\r\n\tଦେହରେ କୌଣସି ଖଣ୍ଡିଆଖାବରା ହେଲେ ସେହି ବାଟଦେଇ ଧନୁଷ୍ଟଙ୍କାର ରୋଗର ଜୀବାଣୁ ଦେହ ଭିତରକୁ ଯାଇ ରୋଗ କରାଇଥାଏ । ଏହି ଜୀବାଣୁ ସାଧାରଣତଃ ମାଟି, ଧୂଳି ଓ କେତେକ ପଶୁଙ୍କ ମଳରେ ରହିଥାନ୍ତି । ଜନ୍ତୁଜୁନ୍ତା କାମୁଡ଼ିଲେ, ଖପରା , ଶାମୁକା , ଦାଆ , ପୁରୁଣା ଛୁରି ଇତ୍ୟାଦି ଦ୍ବାରା  ସଦ୍ୟଜାତ ଶିଶୁର ନାହି କାଟିଲେ କି ନାହି କାଟିସାରି ସେଥିରେ ପାଉଁଶ କି ଗୋବର ବୋଳିଲେ , ନାହି ପାଚିଲେ , କାନ ପାQଚି ପୂଯ ବାହାରିଲେ , କଳଙ୍କି ଲଗା ହତିଆରରେ ଚମ କଟିଗଲେ , ଗୋଡ଼ରେ ଲୁହାକଣ୍ଟା ପଶିଗଲେ କି ଶୋଧିତ  ହୋଇ ନ ଥିବା ଛୁଞ୍ଚିରେ ଇଞ୍ଜେକସନ୍ ନେଲେ ଧନୁଷ୍ଟଙ୍କାର ହେବାର ସମ୍ଭାବନା ଥାଏ ।\r\n\tଧନୁଷ୍ଟଙ୍କାର ରୋଗ ହେଲେ ରୋଗୀଠାରେ ସାଧାରଣଥ ନିମ୍ନଲିଖିତ ଲକ୍ଷଣମାନ  ପ୍ରକାଶ ପାଇଥାଏ ।\r\n•\tପାଟି ସହଜରେ  ମେଲା କରିହୁଏ ନାହିଁ   ।\r\n•\tବେକ ଏବଂ ଶରୀରର ଅନ୍ୟ ଅଂଶର ମାଂସପେଶୀ ଟାଣି ହୋଇ ରହେ ।\r\n•\tରୋଗୀକୁ ରହି ରହି ବାତ ମାରେ । ବାତ ମାରିଲାବେଳେ ତାର ଦେହ ହଠାତ୍ କାଠଭଳି କଠିନ ହୋଇଯାଏ ଓ           ନାଠି ହୋଇଯାଏ । ବେଳେ ବେଳେ ବାତମାରି ସେ ବଙ୍କା ଦେଖାଯାଏ । ତାକୁ ଛୁଇଁଲେ କି ତା’ର ହାତଗୋଡ଼ ଏପଟ ସେପଟ କଲେ ତା’ଠାରେ  ବାତ ମାରିବା ଆରମ୍ଭ ହୋଇଯାଏ । ଏପରିକି କୌଣସି ଜୋର ଶଦ୍ଦ କି ତୀବ୍ର ଆଲୋକ ମଧ୍ୟ ବାତ ମାରିବା ପାଇଁ ଦାୟୀ ହୋଇପାରେ ।\r\n•\tଶିଶୁ ଜନ୍ମ ହେବାର ୩ରୁ ୧୦ ଦିନ ଭିତରେ ମଧ୍ୟ ଏହି ରୋଗ ଦେଖା ଦେଇପାରେ । ପିଲାର ପାଟି ମେଲା ହୋଇପାରୁ ନ ଥିବାରୁ ସେ କିଛି ଖାଇପାରେ ନାହିଁ ।       \r\n             ଧନୁଷ୍ଟଙ୍କାର ଏକ ମାରାତ୍ମକ ରୋଗ । ତେଣୁ ରୋଗୀକୁ ତୁରନ୍ତ ଡାକ୍ତରଖାନା ନେଇଯିବା ଦରକାର । ଆଣ୍ଟିବାୟୋଟିକସ୍ , ଟିଟାନସ୍ – ଆଣ୍ଟିଟକସିନ୍ ଆଦି ଦେଇ ରୋଗୀର ଚିକିତ୍ସା କରାଯାଏ । ସେ ନିଃଶ୍ବାସ ନେଇ ପାରୁ ନ ଥିଲେ ବେକ ସାମନାପଟରେ କଣାକରି  ନିଃଶ୍ବାସପ୍ରଶ୍ବାସ ନେବା ପାଇଁ ବ୍ୟବସ୍ଥା ଗ୍ରହଣ କରାଯାଇପାରେ ।\r\n\tପିଲାକୁ ନିୟମିତ ଟିକା ଦେଇଥିଲେ ଏବଂ ମା’ ତା’ର ଗର୍ଭାବସ୍ଥାରେ ଧନୁଷ୍ଟଙ୍କାର ପ୍ରତିଷେଧକ ଟିକା ନେଇଥିଲେ , ଏହି ରୋଗର ସମ୍ଭାବନା ରହେ ନାହିଁ ।\r\n\tସେ ଯାହାହେଉ , ବାତ ମାରିବା ଲକ୍ଷଣକୁ ଗୁରୁତ୍ବର ସହ ବିଚାର କରିବା ବାପମା’ଙ୍କର କର୍ତ୍ତବ୍ୟ । କିନ୍ତୁ ଅପସ୍ମାରକୁ ଛାଡ଼ିଦେଲେ ବାତମାରିବାର ଅଧିକାଂଶ  ରୋଗ ରୋଗୀଠାରେ ସ୍ଥାୟୀ ଭାବରେ ରହି ନ ଥାଏ । ତେଣୁ ସନ୍ତାନ ଅପସ୍ମାର ଦ୍ବାରା ଆକ୍ରାନ୍ତ ବୋଲି  ଜଣାପଡ଼ିଲେ ବାପମା’ ଅଧିକ ସତର୍କ ରହିବା ସ୍ପୃହଣୀୟ  । ଏଭଳି ରୋଗୀର ବୃଦ୍ଧି ଓ ବିକାଶରେ ବିଶେଷ କୌଣସି ତ୍ରୁଟି ପରିଲକ୍ଷିତ ହେଉ ନ ଥିବାରୁ ସ୍କୁଲକୁ ଯାଇ ପଢ଼ାପଢ଼ି କରିବା କି ସ୍କୁଲର ଅନ୍ୟାନ୍ୟ କାର୍ଯ୍ୟକ୍ରମରେ ଅଂଶ ଗ୍ରହଣ କରିବା ନିମନ୍ତେ ତାକୁ ଉତ୍ସାହିତ କରାଯିବା ଦରକାର । ତେବେ ତା’ର ଚିକିତ୍ସାରେ ହେଳା କରିବା ଆଦୌ ଉଚିତ ନୁହେଁ । ଚିକିତ୍ସା ସଙ୍ଗେ ସଙ୍ଗେ ତାକୁ ନିୟମିତ ଡାକ୍ତରଙ୍କର ତତ୍ତ୍ବାବଧାନରେ  ରଖିବା ଅଧିକ ଗୁରୁତ୍ବପୂର୍ଣ୍ଣ । \r\n     \r\n \r\n',health
'﻿ନେଫ୍ରୋଟିକ୍ ସିଣ୍ଡ୍ରୋମ୍ \r\n  ପ୍ରଫେସର ଡାକ୍ତର ସୁବୋଧ ଚନ୍ଦ୍ର ପ୍ରହରାଜ \r\n[ଏହି ରୋଗ ଏକ ଜଟିଳ ସମସ୍ୟା ।ଏହା ବହୁବର୍ଷଧରି ଲାଗି ରହିପାରେ । ପିତାମାତାମାନେ ଧୈର୍ଯ୍ୟଧରି ମଝିରେ ମଝିରେ ପିଲାର ପରିସ୍ରା ପରୀକ୍ଷା କରିବା ଓ ଶିଶୁଚିକିତ୍ସକଙ୍କ ସହ ସମ୍ପର୍କ ରଖିବା ନିରାପଦ । ରୋଗଟି ବଂଶଗତ ନୁହେଁ ।]\r\n  \tବୃକକ ରୋଗମାନଙ୍କ ମଧ୍ୟରେ ଏହିରୋଗଟି ଆମ ଦେଶର ଅନେକ ପିଲାଙ୍କୁ ହୋଇଥାଏ । ଏ ରୋଗ ଥରେ ହେଲେ ଏହାର ଚିକିତ୍ସା ବହୁଦିନ ଧରି ଚାଲିଥାଏ । ଏହାର ଗୋଟିଏ ଲକ୍ଷଣ ହେଲା , ଥରେ ଏ ରୋଗ କମିଯାଇ ଅବସ୍ଥା ଆୟତ୍ତ ଭିତରକୁ  ଆସିଗଲା ପରେ  ମଧ୍ୟ ଏ ରୋଗ ପୁନର୍ବାର ଲେଉଟି ଥାଏ । ଥରକୁ ଥର ଲେଉଟିବାଦ୍ବାରା ପିଲାର ଶରୀର ବୃଦ୍ଧି ଏବଂ ବିକାଶରେ ବ୍ୟାଘାତ ଘଟେ ଏବଂ ଅନେକ ଦିନ ଧରି ପିଲାଙ୍କୁ ଔଷଧ ଖାଇବାକୁ ପଡ଼ୁଥିବାରୁ ସେମାନଙ୍କର ପିତାମାତାମାନେ ବ୍ୟସ୍ତହୋଇ ପଡ଼ନ୍ତି ଏବଂ ମଝିରେ ଡାକ୍ତରୀ ଔଷଧ ଉପରୁ ଆସ୍ଥା ହରାଇ ବିଭିନ୍ନ ଗୁଣିଗାରେଡ଼ି କିମ୍ବା ଗାଉଁଲି ଚିକିତ୍ସା କରାଇଥାନ୍ତି , ଯାହା ଫଳରେ ଏରୋଗ କମିବା ପରିବର୍ତ୍ତେ ଜଟିଳତାଆଡ଼କୁ ଟାଣି ହୋଇଯାଇ ପିଲାର କ୍ଷତି ଘଟାଇଥାଏ ।\r\n\tଏହି  ରୋଗରେ ପରିସ୍ରାଦେଇ ଅତ୍ୟଧିକ ପରିମାଣରେ ପୁଷ୍ଟିସାର ବା ଆଲୁବିମିନ୍ ଆସିଥାଏ , ପିଲାର ଦେହ ଅତ୍ୟଧିକ ଭାବେ ଫୁଲିଯାଏ, ରକ୍ତରେ ଆଲବୁମିନ୍ ପରିମାଣ ବହୁତ କମିଯାଏ  ଏବଂ ରକ୍ତରେ କୋଲେଷ୍ଟିରଲର ପରିମାଣ ଭବେ ବଢ଼ିଯାଏ । ଏହି ୪ଗୋଟି ବିଷୟକୁ ନିରୀକ୍ଷଣ କରି ଉକ୍ତ ରୋଗର ନିରୂପଣ କରାଯାଏ ।\r\n\tସାଧରଣତଃ ବୃକକରେ ଥିବା ରକ୍ତବାହୀ ଶିରାଗୁଡ଼ିକ ଗୁଚ୍ଛ ଆକାରରେ ରହିଥାନ୍ତି ଯାହାକୁ ଗ୍ଳୋମେରୁଲସ୍ କୁହାଯାଏ । ଏହିବାଟ ଦେଇ ରକ୍ତରେ ଥିବା ଆବର୍ଜନା ଏବଂ ବିଷାକ୍ତ ଦ୍ରବ୍ୟସବୁ ଜଳ ସହିତ ମିଶି ନିର୍ଗତ ହୋଇଥାଏ ଏବଂ ପୁଷ୍ଟିସାର ଭଳି ବଡ଼ ଆକାରର ଅଣୁ ସବୁ ଛାଣିହୋଇ ନ ପାରି ରକ୍ତରେ ରହିଯାଏ । ଏହି ରୋଗରେ ଗ୍ଳୋମେରୁଲସର କୈଶିକ କାନ୍ଥରେ କେତେକ ଅସୁବିଧା ବା ପରିବର୍ତ୍ତନ ଯୋଗୁ ଆଲବୁମିନ ଭଳି ପଦାର୍ଥ ପରିସ୍ରାରେ ବାହାରକୁ ଚାଲିଆସେ । କେଉଁ କାରଣରୁ କୈଶିକ କାନ୍ଥରେ ଏପରି ପରିବର୍ତ୍ତନ ବା କ୍ଷତ ସୃଷ୍ଟି ହୁଏ ତାହା ଏପର୍ଯ୍ୟନ୍ତ ସଠିକ୍ ଭାବେ ନିର୍ଣ୍ଣୟ କରାଯାଇ ପାଇନାହିଁ । ଅଧିକାଂଶ ପିଲାଙ୍କର ବୃକକ ବ୍ୟାଧିର ପ୍ରକୃତି ଓ କାରଣ ଆଜିପର୍ଯ୍ୟନ୍ତ  ଭଲ ଭାବେ ଜଣାଯାଉନାହିଁ । ତେଣୁ ଏହାର କାରଣକୁ ସାଧାରଣ ଭାବେ ଦୁଇଭାଗରେ ବିଭକ୍ତ କରାଯାଇପାରେ । ଯଥା କାରଣ ଜଣା ନ ଥିବା ବୃକକ ବ୍ୟାଧି , ଯାହାକି ଶତକଡ଼ା ୯୦ ଭାଗ ଏବଂ ଅନ୍ୟାନ୍ୟ ରୋଗମାନଙ୍କରୁ ସୃଷ୍ଟି ହେଉଥିବା ବୃକକ ବ୍ୟାଧି , ଯାହାକି ଶତକଡ଼ା ୧୦ ଭାଗ ।\r\n\t\tଯେଉଁ ରୋଗଗୁଡ଼ିକ ଏଭଳି ପରିଣତି ଜାତ କରିପାରନ୍ତି ସେଗୁଡ଼ିକ ହେଲା , ଯକ୍ଷ୍ମାରୋଗ , ହେପାଟାଇଟିସ୍ ବି. , ଏଡ୍ସ , ମ୍ୟାଲେରିଆ , ସିଫିଲିସ୍ , ଟକ୍ସୋପ୍ଳାଜମୋସିସ୍ ଇତ୍ୟାଦିର ସଂକ୍ରମଣ । କେତେକ ଔଷଧର କୁପ୍ରଭାବ ମଧ୍ୟ ରୋଗଜାତ କରିପାରେ । ସାଧାରଣତଃ କାରଣ ଜଣା ନ ଥିବା ବୃକକବ୍ୟାଧି ହେଲା ମୁଖ୍ୟ ।\r\n\r\n\t\t\tଏହି ରୋଗ ପୁଅପିଲାମାନଙ୍କ ଠାରେ ଝିଅମାନଙ୍କ ଅପେକ୍ଷା ଅଧିକ ଦେଖାଯାଏ । ଏହା ଶତକଡ଼ା ୮୫ରୁ ୯୦ ଭାଗ  କ୍ଷେତ୍ରରେ  ୬ବର୍ଷରୁ କମ୍ ବୟସର ପିଲାଙ୍କୁ ହୋଇଥାଏ । ଅନେକ କ୍ଷେତ୍ରରେ ପିଲାଙ୍କୁ ଏହି ରୋଗ ହେବା ଏବଂ ଲେଉଟିବା ସାଧାରଣତଃ ଜୀବାଣୁ ବା ଭୂତାଣୁ ସଂକ୍ରମଣ ପରେ କିମ୍ବା  ବିଷାକ୍ତ ପୋକ କାମୁଡ଼ା , ମହୁମାଛି  ମାରିବା  କିମ୍ବା କୌଣସି ବିଷାକ୍ତ ପଦାର୍ଥ ଖାଇବା ପରେ ହୋଇଥାଏ । \r\nରୋଗର ଲକ୍ଷଣ\r\n\tପିଲାମାନଙ୍କଠାରେ ଏହି ରୋଗ ଆସ୍ତେ ଆସ୍ତେ ଆରମ୍ଭ ହୁଏ । ପ୍ରଥମେ ସାମାନ୍ୟ ଫୁଲା ଦେଖାଯାଏ । ଆଖି ଚାରିପାଖରେ ଏବଂ ଗୋଡ଼ରେ ଫୁଲା ଆରମ୍ଭ ହୁଏ ।  ବେଳେ ବେଳେ ପ୍ରଥମରୁ ଏହା ଅଗିଆବାତ ବା ଆଲର୍ଜି ଭଳି ଜଣାଯାଇଥାଏ । ଏହି ଫୁଲା ବିଶେଷ କରି ସକାଳେ ବିଛଣାରୁ ଉଠିଲା ବେଳକୁ ଦେଖାଯାଏ ଏବଂ ଦିନଗଡ଼ି  ଚାଲିଲେ ଏହା କ୍ରମେ କମିଯାଏ । ଆସ୍ତେ ଆସ୍ତେ ଫୁଲାର ମାତ୍ରା ବଢ଼ିବାକୁ ଲାଗେ ଏବଂ ଚାରିଆଡ଼କୁ ବ୍ୟାପିଯାଏ  । ପିଲାର ଶରୀର କାଠଗଡ଼ ଭଳି ଫୁଲିଯାଏ । ପିଲାର  ପ୍ୟାଣ୍ଟ  , ସାର୍ଟ ତା ଦେହକୁ ଛୋଟ  ହୋଇଯାଏ । ଗୋଡ଼ର ମୋଜା ଏବଂ ବେଲ୍ଟ ମଧ୍ୟ ହୁଏ ନାହିଁ । ପରିସ୍ରାର ପରିମାଣ କମିଯାଏ । ସମୟ ସମୟରେ ଏହି ଫୁଲାଯୋଗୁଁ ପେଟ ଭିତରେ ପାଣି ଜମା ହୋଇଯାଇ ନାଭି ଉପରକୁ ଟେକି ହୋଇଯାଏ ଯାହାକୁ ଜଳ ଉଦରି ବା ‘ଆସାଇଟିସ’ କୁହାଯାଏ । ଛାତି ଭିତରେ ମଧ୍ୟ ଜଳ ଜମାହୋଇଯାଏ । ଏପରି ହେଲେ ପିଲାର ନିଃଶ୍ବାସ ନେବାରେ କଷ୍ଟ ହୁଏ । ବେଳେ ବେଳେ ହୃତପିଣ୍ଡ ଚାରିପାଖରେ ଥିବା ପରଦା ଭିତରେ ଏହି ପାଣି ଜମି ହୃତପିଣ୍ଡ କାମରେ ବାଧା ସୃଷ୍ଟି କରେ  । ପିଲାମାନଙ୍କର କୋଷ ମଧ୍ୟ  ବହୁତ ଫୁଲିଯାଏ  । ଖାଦ୍ୟ ଖାଇବାକୁ ଇଚ୍ଛା ହୁଏନି , ପେଟ କାଟେ , ବିରକ୍ତ ଲାଗେ ; ଯେଉଁଥିପାଇଁ ଏହି ପିଲାମାନେ ସାଙ୍ଗମାନଙ୍କ ସାଙ୍ଗରେ ମିଶିବାକୁ ବା ଖେଳିବାକୁ ଭଲ ପାଆନ୍ତି ନାହିଁ । ଅନ୍ତ୍ରନାଳୀରେ ଫୁଲା  ହୋଇଯିବାରୁ ଖାଦ୍ୟ ପଦାର୍ଥ  ଜୀର୍ଣ୍ଣ ହୁଏ ନାହିଁ ଏବଂ ପତଳା ଝାଡ଼ା ହୋଇଥାଏ । ଏହି ରୋଗରେ ରକ୍ତଚାପ ବଢ଼ି ନ ଥାଏ ।\r\nରୋଗ ନିର୍ଣ୍ଣୟ ବା ରୋଗ ନିରୂପଣ \r\n\tରୋଗର ଲକ୍ଷଣମାନ ଦେଖି ଏହାକୁ ବୃକକ ଫୁଲାରୋଗ ବୋଲି ସନ୍ଦେହ କରାଯାଏ । ପରିସ୍ରା ପରୀକ୍ଷା କଲେ ଏଥିରେ ବହୁ ପରିମାଣରେ ଆଲୁବୁମିନ ଥିବାର ଜଣାପଡ଼େ । ତା’ ସହିତ ହାଇଲାଇନ ଏବଂ ଏଥିରେ ଅନ୍ୟାନ୍ୟ ପ୍ରକାର ‘କାଷ୍ଟ’ ଥିବାର ଦେଖାଯାଏ । ରକ୍ତ ପରୀକ୍ଷାରେ ହିମୋଗ୍ଳୋବିନ୍ କମ ଥାଏ , ଶ୍ବେତ ରକ୍ତକଣିକାର ସଂଖ୍ୟା ବୃଦ୍ଧି ହୋଇଥାଏ , ମାତ୍ର ଇଉରିଆ କିମ୍ବା କ୍ରିୟାଟିନିନ ବଢ଼ି ନ ଥାଏ  । ରକ୍ତରେ କୋଲିଷ୍ଟିରଲ ଓ ଟ୍ରାଇଗ୍ଳିସେରାଇଡ ବହୁତ ବୃଦ୍ଧି ପାଇଥାଏ । ରକ୍ତରେ ମୋଟ ଆଲୁବୁମିନ୍ ମାତ୍ରା କମିଯାଇ ଗ୍ଳୋବୁଲିନ୍ ମାତ୍ରା ବଢ଼ିଯାଇଥାଏ । ବୃକକରେ ତନ୍ତୁ ପରୀକ୍ଷା କରିବାଦ୍ବାରା  ବିଭିନ୍ନ ପ୍ରକାରର ବୃକକ ବ୍ୟାଧି ଜଣାପଡ଼ିଥାଏ । ପେଟର ଅଲଟ୍ରା ସାଉଣ୍ଡ ପରୀକ୍ଷା କଲେ ବୃକକର ବୃଦ୍ଧି ଜଣାପଡ଼େ  ଏବଂ ଅନ୍ୟାନ୍ୟ ସବୁ ସମସ୍ୟା ନଜରକୁ ଆସିଥାଏ । \r\nରୋଗର ଜଟିଳତା \r\n\tଏ ରୋଗ ଭୋଗୁଥିବା ପିଲାମାନେ ରୋଗର କାରଣରୁ ଏବଂ ଚିକିତ୍ସାରେ ବ୍ୟବହୃତ ହେଉଥିବା ଷ୍ଟିରଏଡ୍  ଭଳି ଔଷଧ ଯୋଗୁ ବିଶେଷ  ଭବେ ସଂକ୍ରମଣ ପ୍ରବଣ ହୋଇଥାନ୍ତି । ଭଲ ପିଲାଙ୍କ ଭଳି ସେମାନେ ସାମାନ୍ୟ ସଂକ୍ରମଣକୁ ପ୍ରତିହିତ କରି ନ ପାରି ଜୀବାଣୁ ବା ଭୂତାଣୁମାନଙ୍କଦ୍ବାରା  ଶୀଘ୍ର ରୋଗାକ୍ରାନ୍ତ ହୋଇପଡ଼ନ୍ତି । ଏହି ରୋଗରେ ରୋଗ ପ୍ରତିରୋଧକ  ଇମ୍ୟୁନୋଗ୍ଳୋବୁଲିନ୍ ଭଳି ଉପାଦାନ ଏବଂ ଅନ୍ୟାନ୍ୟ ରୋଗ ନିରୋଧକ ଜିନିଷସବୁ  ପରିସ୍ରାରେ  ବାହାରିଯିବା ଯୋଗୁ ପିଲାମାନେ ଶୀଘ୍ର ବିଭିନ୍ନ ଜୀବାଣୁ କିମ୍ବା ଭୂତାଣୁମାନଙ୍କଦ୍ବାରା ସଂକ୍ରମିତ ହୋଇଥାନ୍ତି । ବିଶେଷ ଭାବେ ନିମୋକକ୍ସ ନାମକ ଗୋଟିଏ ଜୀବାଣୁ  ସେମାନଙ୍କର ପେଟରେ ଥିବା ପରଦାକୁ ରୋଗାକ୍ରାନ୍ତ କରିଥାଏ । ଅନେକ ସମୟରେ ଏହି ରୋଗୀମାନଙ୍କୁ ନିମୋନିଆ, ଟି. ବି. ବା ଯକ୍ଷ୍ମା ରୋଗ ହୋଇପାରେ , ଯାହାକୁ ଶୀଘ୍ର ନିର୍ଣ୍ଣୟ କରି ଔଷଧ ବ୍ୟବସ୍ଥା କରାଯିବା ଉଚିତ । ଆହୁରି ମଧ୍ୟ କେତେକ ରୋଗୀଙ୍କର ପରିସ୍ରାରେ ଜୀବାଣୁ ସଂକ୍ରମଣ ହେବାର ସମ୍ଭାବନା ଥାଏ ଯାହା ପରିସ୍ରା ପରୀକ୍ଷା ଦ୍ବାରା ଜଣାପଡ଼େ । ଯେଉଁ ପିଲାମାନଙ୍କର ବହୁତ ଫୁଲାଥାଏ , ତାଙ୍କୁ ଫୁଲା କମାଇବା ପାଇଁ ଔଷଧ ଦେଲେ ବେଳେବେଳେ ସେମାନଙ୍କ ଦେହରୁ ବହୁତ ଅଧିକ ପାଣି ଚାଲିଯିବାରୁ ସେମାନଙ୍କ ଠାରେ ଜଟିଳତା ପ୍ରକାଶ ପାଇପାରେ । ତେଣୁ ଫୁଲାର ଚିକିତ୍ସା କଲାବେଳେ  ଡାକ୍ତରମାନଙ୍କୁ  ବିଶେଷ ସତର୍କତା ଅବଲମ୍ବନ କରିବାକୁ ହୋଇଥାଏ । ଏହି ପିଲାମାନଙ୍କର ମଧ୍ୟ ବିଭିନ୍ନ ଜାଗାରେ ରକ୍ତ ଶୀଘ୍ର ଜମାଟ ବାନ୍ଧି ଯିବାରୁ ବିଭିନ୍ନ ସଙ୍କଟାପନ୍ନ ପରିସ୍ଥିତି ଉପୁଜିଥାଏ । ଏ ରୋଗର ଚିକିତ୍ସାପାଇଁ ପ୍ରେଡନିସୋଲୋନ  ଚାଲିଥିବା ବେଳେ ଯଦି ପିଲାକୁ ଜୀବାଣୁ ବା ଭୂତାଣୁ ସଂକ୍ରମଣ ହୁଏ ତେବେ ସଂକ୍ରମଣର ଲକ୍ଷଣ  ଯଥା – ଜରହେବା ଇତ୍ୟାଦି ଔଷଧର ପ୍ରଭାବରୁ ଜଣା ପଡ଼େ ନାହିଁ ଏବଂ ସେହି କାରଣରୁ ଚିକିତ୍ସକମାନେ  ଶୀଘ୍ର ସଂକ୍ରମନ ନିର୍ଣ୍ଣୟ କରିପାରନ୍ତି ନାହିଁ ; ଫଳରେ ବୃକକ ବ୍ୟାଧି ଭଲ ହେବା ପରିବର୍ତ୍ତେ କ୍ରମଶଃ  ଜଟିଳରୁ ଜଟିଳତର ହୋଇ ପିଲାର ବିଶେଷ କ୍ଷତି କରିଥାଏ ଏବଂ ଥରକୁ ଥର ରୋଗ ଲେଉଟିଥାଏ । ତେଣୁ ଜୀବାଣୁ ସଂକ୍ରମଣର ସାମାନ୍ୟ ଲକ୍ଷଣ ଦେଖାଗଲେ ସେ ସବୁକୁ ଶୀଘ୍ର ଚିକିତ୍ସା କରିବା ଦରକାର । \r\nରୋଗର ଚିକିତ୍ସା   \r\n\tପ୍ରଥମରୁ ପରିବାରର ଲୋକଙ୍କୁ ଏ ରୋଗ ବିଷୟରେ ଏବଂ ଅନେକ ଦିନପାଇଁ ଦରକାର ହେଉଥିବା ଚିକିତ୍ସା ବିଷୟରେ ଭଲ ଭାବେ ବୁଝାଇ ଦେବା ଉଚିତ । ତାହାହେଲେ ସେମାନେ ମାନସିକ ସ୍ତରରେ ଏ ରୋଗର ସମ୍ମୁଖୀନ ହୋଇପାରିବେ ।\r\n\tରୋଗର ଆରମ୍ଭରେ ପିଲାମାନେ ଦେହ ଫୁଲାଥିବା ସତ୍ତ୍ବେ ଅତ୍ୟନ୍ତ ଚଞ୍ଚଳ ଥାଆନ୍ତି । ତେଣୁ ତାଙ୍କପାଇଁ ସମ୍ପୂର୍ଣ୍ଣ ବିଶ୍ରାମ ବିଶେଷ ଦରକାର ନାହିଁ । ସେମାନେ ସ୍କୁଲ ଯାଇପାରିବେ । ଖାଦ୍ୟରେ ତାଙ୍କୁ  ଅଧିକ ପୁଷ୍ଟିସାର ଦେବା ଦରକାର  ଏବଂ ଲୁଣର ପରିମାଣ କମାଇଦେବା ନିତାନ୍ତ ଆବଶ୍ୟକ । ଏହି ରୋଗ ସାଙ୍ଗରେ ଅନ୍ୟ ରୋଗ ସବୁଥିଲେ ତାଙ୍କୁ ଦରକାର ଅନୁଯାୟୀ ଔଷଧ ଭଲ କରି ଦେବା ଦରକାର । \r\nଫୁଲା କମାଇବା ଔଷଧ \r\n\t ପ୍ରଥମରୁ ଅଳ୍ପ ଫୁଲା ଥିଲାବେଳେ ଫୁଲା କମାଇବାପାଇଁ  ଲାସିକ୍ସଭଳି ଔଷଧ ଶୀଘ୍ର ଦେବା ଉଚିତ ନୁହେଁ । ଏଥିରେ ପିଲାଠାରେ ଦେଖାଦେଇଥିବା ଅଳ୍ପ ପରିମାଣରେ ଫୁଲା ଶୀଘ୍ର କମିଯିବ , ହେଲେ ରକ୍ତର ବହଳତା ବଢ଼ିଯାଇ  ବିଭିନ୍ନ ଜାଗାରେ  ରକ୍ତନଳୀ ବନ୍ଦ ହୋଇଯିବ । ପିଲାର ଯଦି ଅଧିକ ଫୁଲା ହୋଇଯାଉଛି , ତେଣୁ କମିଯାଇଥିବା ପାଣିକୁ କମାଇବାପାଇଁ  ଲାସିକ୍ସ ବଟିକା କିମ୍ବା ଇଞେକ୍ସନ ଦିଆଯାଇଥାଏ ।ଏହାକୁ ସକାଳେ ଥରେ ଦିଆଯାଏ । ଫୁଲା ଯଦି ଏଥିରେ ନ କମେ ତେବେ ଆଲଡାକ୍ଟୋନ ବୋଲି ଗୋଟିଏ ବଟିକା ଦିନରେ ୨-୩ ଥର ଦିଆଗଲେ ରୋଗୀର କମିଯାଏ । ଅଧିକ ଫୁଲି ଯାଇଥିବା ପିଲାକୁ ଡାକ୍ତରଖାନାରେ ରଖାଇ ବିଭିନ୍ନ ଔଷଧର ବ୍ୟବସ୍ଥା କରିବା ଦରକାର । ପିଲାମାନେ ଗୋଡ଼ତଳେ ଗୋଟିଏ ତକିଆ ଦେଇ ଶୋଇଲେ ଗୋଡ଼ ଏବଂ କୋଷ ଫୁଲା ଶୀଘ୍ର କମିଯାଏ । ବେଳେ ବେଳେ  ଏହିସବୁ ଔଷଧ ଦେଇ ପିଇବା କମ୍ କଲେ ମଧ୍ୟ ଫୁଲା କମେ ନାହିଁ । ସେତେବେଳେ ମଣିଷଠାରୁ   ସଂଗୃହୀତ ଆଲବୁମିନ (୨୫\%) ଥରକୁ ୦.୫ ଗ୍ରାମ ପ୍ରତି କିଲୋଗ୍ରାମ ଓଜନ ହିସାବରେ ଶିରାରେ ଦିଆଯାଏ ଏବଂ ତା ସହିତ ଲାସିକ୍ସ ଇଞେକ୍ସନ ଦେଇଦେଲେ ଫୁଲା କମିଯାଏ ।\r\n\t\tଏହି ରୋଗରେ ଚିକିତ୍ସାପାଇଁ ସାଧାରଣତଃ ଷ୍ଟିରଏଡ୍  ବା ପ୍ରେଡନିସୋଲୋନ୍ ଔଷଧ ଅତ୍ୟନ୍ତ ଫଳପ୍ରଦ ଚିକିତ୍ସା । ପ୍ରଥମେ ଏହି ପ୍ରକାର ବ୍ୟାଧି ନିର୍ଣ୍ଣୟ ହେଲାପରେ ଏକବର୍ଷରୁ ଆଠବର୍ଷ ପିଲାଙ୍କୁ ସମସ୍ତ ସତର୍କତା ଅବଲମ୍ବନ ସହିତ  ପ୍ରେଡନିସୋଲୋନ୍   ବଟିକା  ବୃକ୍କର ମାଂସ ପରୀକ୍ଷା ନ କରି  ଆରମ୍ଭ କରାଯାଇପାରେ । ଯେଉଁ ପିଲାମାନଙ୍କର ପରିସ୍ରାରେ  ରକ୍ତ ଯାଉଥାଏ , ଉଚ୍ଚ ରକ୍ତଚାପ ଥାଏ, ବୃକ୍କ ଠିକ୍ ଭାବେ କାମ କରୁ ନ ଥାଏ ଏବଂ ପିଲାର ବୟସ ଏକ ବର୍ଷରୁ କମ୍ ବା  ଆଠବର୍ଷରୁ ଅଧିକ ହୋଇଥାଏ , ସେମାନଙ୍କୁ ସିଧା ପ୍ରେଡନିସୋଲୋନ୍ ବଟିକା ଦିଆଯାଇଥାଏ ।ତାଙ୍କର ବୃକ୍କର ତନ୍ତୁ ପରୀକ୍ଷା କରାଯାଇ ଏ ଔଷଧ ଆରମ୍ଭ କରାଯାଏ ।  ଏହି ମାତ୍ରାରେ ଔଷଧ ଦେଲେ ୨ ସପ୍ତାହ ପରେ ପ୍ରାୟ ଶତକଡ଼ା ୮୦ ରୁ ୯୦ ପିଲାଙ୍କର ଭଲ ଉପକାର ହୋଇଥାଏ । ଏହାଦ୍ବାରା ପରିସ୍ରାରେ  ଆଲବୁମିନ୍  ପୂରା କମିଯାଇଥାଏ  ବା ବହୁ ପରିମାଣରେ କମିଯାଏ । ଅଧିକାଂଶ ପିଲାଙ୍କର ୪ ସପ୍ତାହ ଭିତରେ  ଏ ଔଷଧ ବହୁତ ଭଲ କାମ କରିଥାଏ ।  ୪ ସପ୍ତାହ ପରେ ସମୁଦାୟ ମାତ୍ରାର ଅଧା ଔଷଧ ଦିନେ ଛଡ଼ା ଦିନେ ହିସାବରେ  ସକାଳୁ ଥରେ ଖାଇବାପରେ ଦିଆଯାଏ । ଏହିପରି ଭାବେ ଆଉ ମାସେ ଅଧିକା ଦିଆଯାଏ । ଏହି ବଟିକା ସବୁଥର ଖାଇବାପରେ  ଦିଆଯାଏ କିମ୍ବା ପାକସ୍ଥଳୀର ଅମ୍ଳନାଶ କରିବାପାଇଁ ଅମ୍ଳନାଶକ ଔଷଧ (Antacid) ସହ ଦିଆଯାଇଥାଏ । ଦରକାର ପଡ଼ିଲେ ଏପରି ମାତ୍ରାରେ ଚିକିତ୍ସା ଆଉ ମାସେ କିମ୍ବା ଦୁଇ ମାସ ପର୍ଯ୍ୟନ୍ତ କରାଯାଇଥାଏ । ତାପରେ ଫୁଲା କମିଗଲେ ଏବଂ ପରିସ୍ରାରେ ପୁଷ୍ଟିସାର ଯଥେଷ୍ଟ କମି ଆସିଲେ  ଏହି ଔଷଧକୁ ଆସ୍ତେ ଆସ୍ତେ କରି ବନ୍ଦ କରିଦିଆଯାଏ ।  \r\n\t\tକେତେକ ପିଲାଙ୍କର ପ୍ରଥମେ ଏହି ଔଷଧ ଖାଇବାଦ୍ବାରା  ରୋଗର ସମସ୍ତ ଲକ୍ଷଣ କମିଯାଏ ଏବଂ କିଛି ଦିନ ପରେ ପୁନର୍ବାର ଏହା ଲେଉଟିଥାଏ । କ୍ରମେ ଫୁଲା ଆରମ୍ଭ ହୋଇ ସାରା ଦେହକୁ ବ୍ୟାପିଯାଏ ଏବଂ ପରିସ୍ରାରେ ପୁଷ୍ଟିସାର ଆସିବାକୁ ଆରମ୍ଭ କରେ ।ଏହାକୁ ‘ରୋଗ ଲେଉଟିବା’ ବା ‘ରିଲାପ୍ସ’ ବୋଲି କୁହାଯାଏ । ଆଗେ ଏପରି ରୋଗ ଲେଉଟିବା ବହୁତ ପିଲାଙ୍କୁ (୬୦ – ୮୦ \%) ହେଉଥିଲା । ମାତ୍ର ଏବେ ବହୁତଦିନ ଧରି ଷ୍ଟିରଏଡ ଖାଇବାଦ୍ବାରା ରୋଗ ଲେଉଟିବା ବହୁତ ପରିମାଣରେ କମିଯାଉଛି । ରୋଗ ଲେଉଟିଲେ ଏହାକୁ ପୂର୍ବ ଭଳି ଦିନକୁ ୩ କିମ୍ବା ୪ ଥର ପ୍ରେଡନିସୋଲୋନ୍ ଖାଇବାକୁ ଦିଆଯାଏ । ଯେଉଁ ପିଲାମାନଙ୍କୁ ପ୍ରେଡନିସୋଲୋନ୍ ଦେଲେ ମଧ୍ୟ କମେ ନାହିଁ  କିମ୍ବା  ବହୁତଥର ଲେଉଟେ ଅଥବା ପ୍ରେଡନିସୋଲୋନର ନାନା ପ୍ରକାର ଖରାପ ଉପସର୍ଗ ଦେଖାଯାଏ, ସେମାନଙ୍କୁ ଏହି ଔଷଧ ଦେବା ବନ୍ଦ କରିଦିଆଯାଏ ।ପ୍ରେଡନିସୋଲେନ୍ ଉପସର୍ଗ ଯୋଗୁଁ ପିଲାମାନଙ୍କର ଗାଲ ଫୁଲିଯାଏ ,ରକ୍ତଚାପ ବଢ଼ିଯାଏ , ଆଖିରେ ମୋତିଆ ବିନ୍ଦୁ ବା କାଟାରାକ୍ଟ ହୁଏ  କିମ୍ବା ପିଲାମାନଙ୍କଥାରେ ମାନସିକ ଉଦବେଗ ଓ ପରିବର୍ତ୍ତନ ପରିଲିକ୍ଷିତ ହୁଏ । ସାନପିଲାଙ୍କର ନିଶ ଦାଢ଼ି ଉଠିବାକୁ ଆରମ୍ଭ କରେ , ଶରୀର ବୃଦ୍ଧି ହୁଏ ନାହିଁ । ଏପରି ଲକ୍ଷଣ ପ୍ରକାଶ ପାଇଲେ ସେମାନଙ୍କୁ  ଆଉ ପ୍ରେଡନିସୋଲୋନ୍ ଦେଇ ହେବ ନାହିଁ । ତା ବଦଳରେ ଏହି ପିଲାଙ୍କୁ ସାଇକ୍ଳୋଫସଫାମାଇଡ୍ ନାମକ ଏକ ଔଷଧ ଦିଆଯାଇପାରେ , ଯେଉଁଥିରେ ସେମାନଙ୍କର ରୋଗ ବହୁତ ଦିନ ପର୍ଯ୍ୟନ୍ତ ଭଲ ରହେ ଏବଂ ଶୀଘ୍ର ଲେଉଟେ ନାହିଁ । ଏହି ଔଷଧର ମଧ୍ୟ ଅନେକ ଖରାପଗୁଣ ଅଛି । ଅନ୍ୟ ଔଷଧ ହେଲା ମିଥାଇଲ ପ୍ରେଡନିସୋଲୋନ । ଏହା ଦିନକୁ ୩୦ ମି. ଗ୍ରା ପ୍ରତି କେଜି ହିସାବରେ ଦିନକୁ ଥରେ ଦିଆଯାଏ ଏବଂ ଏହା ସାଧାରଣତଃ  ଦିନେ ଛଡ଼ା ଦିନେ ହିସାବରେ ଦିଆଯାଏ । ଆଉ ଗୋଟିଏ ଔଷଧ ହେଉଛି ସାଇକ୍ଳୋସ୍ପୋରିନ୍ । ଏହା ମଧ୍ୟ ଗୋଟିଏ ଉତ୍ତମ ଔଷଧ ଏବଂ ଏହା ରୋଗକୁ ବହୁତ ଦିନଯାଏ କମାଇ କରିରଖିଥାଏ । ଏହାକୁ ବହୁତ ଦିନ ବ୍ୟବହାର କଲେ ରକ୍ତଚାପ ବଢ଼ିଯାଏ , ଦେହରେ ଚୁଟି ଉଠିଯାଏ ଏବଂ ଦାନ୍ତର ମାଢ଼ି ଫୁଲିଯାଏ । ଲିଭାମିସ୍ଲ ନାମକ ଆଉ ଗୋଟିଏ ଔଷଧ ଏହି ରୋଗରେ  ବ୍ୟବହାର  କରାଯାଏ । ଏହାଛଡ଼ା ଆହୁରି ଅନେକ ଔଷଧ ବର୍ତ୍ତମାନ ମିଳିଲାଣି । ମାତ୍ର ସେମାନଙ୍କର ଦାମ୍ ବହୁତ ବେଶୀ ଏବଂ ସାଧାରଣ ଲୋକମାନେ ଏହାକୁ କିଣି ବ୍ୟବହାର କରିବା କଷ୍ଟସାଧ୍ୟ ।\r\n\tବୃକ୍କ ବ୍ୟାଧି ରୋଗ ନିଶ୍ଚିତଭାବେ ଗୋଟିଏ ଜଟିଳ ସମସ୍ୟା ଯାହାକି ବହୁବର୍ଷ ପର୍ଯ୍ୟନ୍ତ ଲାଗି ରହିଥାଏ । ରୋଗର ଗତି ପରିବର୍ତ୍ତନଶୀଳ । ତେଣୁ ପିତାମାତାମାନେ ପିଲାର ରୀତିମତ ଯତ୍ନ ନେବା , ମଝିରେ ମଝିରେ  ପରିସ୍ରା ପରୀକ୍ଷା କରାଇବା, ସବୁବେଳେ ଶିଶୁ ଚିକିତ୍ସକମାନଙ୍କ ସହିତ ସମ୍ପର୍କ ରଖିବା ଏବଂ ତାଙ୍କର ଉପଦେଶ ମାନିବା ଉଚିତ । ବିଶେଷକରି ଏ ରୋଗ ପାଇଁ ହତାଶ  ନ ହୋଇ ଧୈର୍ଯ୍ୟ ଧରିଲେ ଏହା ପିଲାକୁ ଆରୋଗ୍ୟ ହେବାରେ ବହୁଗୁଣରେ ସାହାଯ୍ୟ କରିବ । ଯେଉଁ ପିଲାମାନଙ୍କର ଷ୍ଟିରଏଡ  ଭଲକାମ କରୁଥାଏ ଏବଂ ମଝିରେ ମଝିରେ ଲେଉଟୁଥାଏ , ସେହି ପିଲାମାନଙ୍କଠାରେ  ବୟସ ବଢ଼ିଗଲେ ଏ ରୋଗ କମିଯାଇଥାଏ । ତେଣୁ ଷ୍ଟିରଏଡ କାମ କରୁଥିବା ପିଲାମାନଙ୍କର ପିତାମାତା ଜାଣି ରଖିବା ଉଚିତ ଯେ  ତାଙ୍କ ପିଲାଠାରେ ଭବିଷ୍ୟତରେ କୌଣସି ଜଟିଳ ବୃକ୍କ ରୋଗ ହେବନାହିଁ । ଏହି ରୋଗ ବଂଶଗତ ନୁହେଁ ।ପିଲା ଚିକିତ୍ସାରେ ଥିବା ପର୍ଯ୍ୟନ୍ତ ତା’ର ଜୀବନପ୍ରତି କୌଣସି ବିପଦ ନ ଥାଏ । \r\n\r\n       \r\n',health
'﻿     ସଦ୍ୟଜାତ ଶିଶୁର କେତେକ ଜନ୍ମଗତ ବିକୃତି \r\n\t\t\t\t\t\t\t\tଡାକ୍ତର ସଚ୍ଚିଦାନନ୍ଦ ଶତପଥୀ\r\n[ଶିଶୁଠାରେ ଯେକୌଣସି ପ୍ରକାରର ଜନ୍ମଗତ ବିକୃତି ବାପମା’ଙ୍କ ପାଇଁ ମୁଣ୍ଡବ୍ୟଥାର କାରଣ । କିନ୍ତୁ ଅଧିକାଂଶ ଜନ୍ମଗତ ବିକୃତିର ପ୍ରତିକାର କରାଯିବା ସମ୍ଭବ ।]\r\nସମସ୍ତେ ଚାହାନ୍ତି ,  ଶିଶୁଟିଏ ସୁସ୍ଥ , ସବଳ ଓ ସ୍ବାଭାବିକ ଭାବରେ ଜନ୍ମ ହେଉ ।କିନ୍ତୁ ଏପରି ନହୋଇ ଜନ୍ମ ହେବା ସମୟରେ  ଶିଶୁଠାରେ ଯଦି କିଛି ଜନ୍ମଗତ ବିକୃତି ରହିଥାଏ , ତାହା ପିତା ମାତା ଓ ପରିବାରବର୍ଗଙ୍କ ମନରେ ଗଭୀର ଦୁଃଖ ଦେଇଥାଏ । ଏଭଳି ଶିଶୁ ସାଧାରଣତଃ ପରିବାର ତଥା ସମାଜ ଉଭୟଙ୍କ ପାଇଁ ସମସ୍ୟା ସୃଷ୍ଟି କରିଥାଏ । କେତେକ ବିକୃତି ହୁଏତ ଚିକିତ୍ସା ଦ୍ବାରା ସଂଶୋଧିତ ହୋଇଯାଏ । କିନ୍ତୁ ଆଉ କେତେକ ବିକୃତି ଥାଏ , ଯାହା ପାଇଁ ବିଶେଷ କିଛି କରିହୁଏ ନାହିଁ । ସେଭଳି ଶିଶୁ ବଞ୍ଚି ରହିଲେ ଜୀବନ ଦୁର୍ବିସହ ହୋଇଯାଏ ।\r\n ଜନ୍ମଗତ ବିକୃତିର ସଂଜ୍ଞା  \r\n   ଜନ୍ମସମୟରେ ଶିଶୁଠାରେ ଯେଉଁସବୁ ଗାଠନିକ ଅସଙ୍ଗତି ବା ଅସ୍ବାଭାବିକତା ରହିଥାଏ , ତାହାକୁ ହିଁ ସାଧାରଣତଃ ଜନ୍ମଗତ ବିକୃତି ବୋଲି କୁହାଯାଏ । ଜଣେ ଶିଶୁଠାରେ ଗୋଟିଏ ବିକୃତି ରହିପାରେ , ଏକାଧିକ ବିକୃତି ବି ରହିଥାଇପାରେ ।\r\nଏହାର ପରିସର\r\n  ଦେହର ଯେ କୌଣସି ସିଷ୍ଟମ ବା ତନ୍ତ୍ରରେ ଏହି ବିକୃତି ଦେଖାଯାଇପାରେ । ତେବେ କେନ୍ଦ୍ରୀୟ ସ୍ନାୟୁମଣ୍ଡଳ ଏବଂ ମସ୍ତକରେ ସବୁଠାରୁ ଅଧିକ ସଂଖ୍ୟାରେ ବିକୃତି ଦେଖାଦେଇଥାଏ । ଏକ ହିସାବରୁ ଜଣାଯାଇଛି ଯେ ,ଯେତେସଂଖ୍ୟକ ବିକୃତି ଦେଖାଯାଏ , ତନ୍ମଧ୍ୟରୁ ଶତକଡ଼ା୨୨ ଭାଗ କେବଳ କେନ୍ଦ୍ରୀୟ ସ୍ନାୟୁ ମଣ୍ଡଳ ଓ ମସ୍ତକ ସମ୍ପର୍କିତ ହିଁ ହୋଇଥାଏ । ତା’ ତଳକୁ ରହିଥାଏ ପରିପାକ ବିଭାଗ ଓ ମଳମୂତ୍ର ନିଷ୍କାସନ ବିଭାଗ । \r\n\t\t\tଏକ ପରିସଂଖ୍ୟାନରୁ ଜଣାଯାଏଯେ , ଜୀବିତ ହୁଅନ୍ତୁ ବା ମୃତ ହୁଅନ୍ତୁ , ଯେତେ ସଂଖ୍ୟକ ଶିଶୁ ଜନ୍ମ ହୋଇଥାନ୍ତି , ସେମାନଙ୍କ ମଧ୍ୟରୁ ଶତକଡ଼ା ପ୍ରାୟ ୭ ଭାଗ କିଛି ନା କିଛି ଜନ୍ମଗତ ବିକୃତି ନେଇ ଜନ୍ମ ହୋଇଥାନ୍ତି । ସେହିପରି ପ୍ରତି ୫୦ ଜଣ ଜୀବିତ ଶିଶୁଙ୍କ ମଧ୍ୟରୁ ପ୍ରାୟ ଜଣକଠାରେ କିଛି ନା କିଛି ଜନ୍ମଗତ ବିକୃତି ରହିଥାଏ । ଏହି ଜନ୍ମଗତ ବିକୃତି ସାଧାରଣତଃ ଶିଶୁମୃତ୍ୟୁର ୩ୟ ମୁଖ୍ୟ କାରଣ ହିସାବରେ ପରିଗଣିତ ହୋଇଥାଏ । ପ୍ରଥମ କାରଣ ହେଉଛି ଅପରିପକ୍ବତା ଓ ଦ୍ବିତୀୟ ହେଉଛି ଜନ୍ମ ସମୟର ଆଘାତ । ପୁଣି ଜନ୍ମଗତ ବିକୃତି ନେଇ ଯେଉଁ ଶିଶୁ ମାନେ ବଞ୍ଚି ରହନ୍ତି , ସ୍ବାଭାବିକ ଜୀବନଯାପନ ପାଇଁ ସେମାନେ ବହୁ ଅସୁବିଧାର ସମ୍ମୁଖୀନ ହୋଇଥାନ୍ତି । ପୁଅ ହୁଅନ୍ତୁ ବା ଝିଅ ହୁଅନ୍ତୁ , ଏହି ଜନ୍ମଗତ ବିକୃତିରୁ କେହି ବାଦ ପଡ଼ନ୍ତି ନାହିଁ । ତେବେ କେତେକ ବିକୃତି  ପୁଅମାନଙ୍କଠାରେ ଅଧିକ ସଂଖ୍ୟାରେ ଦେଖାଯାଉଥିବାବେଳେ ଆଉ କେତେକ ବିକୃତି ଝିଅମାନଙ୍କଠାରେ  ଅଧିକ ଦେଖା ଯାଇଥାଏ । ଯେଉଁ ପିତାମାତାଙ୍କର ଅଧିକ ବୟସରେ ସନ୍ତାନ ଜନ୍ମ ହୋଇଥାଏ , ସେଭଳି ସନ୍ତାନଙ୍କ ମଧ୍ୟରୁ ଅଧିକାଂଶଙ୍କ ଠାରେ ଜନ୍ମଗତ ବିକୃତି ଦେଖା ଦେଇଥାଏ । ପୁଣି ଏଭଳି କେତେକ ବିକୃତି ଅଛି , ଯାହାକି ଆନୁବଂଶିକ ଭାବରେ ପିତାମାତାଙ୍କଠାରୁ ଶିଶୁ ପ୍ରାପ୍ତ ହୋଇଥାଏ । ଅବଶ୍ୟ ଏହାର ଦୃଷ୍ଟାନ୍ତ ବିରଳ । \r\nଏହାର କାରଣ\r\n\tଏ ପର୍ଯ୍ୟନ୍ତ ଯାହା ଜଣାଯାଇଛି  , ସଦ୍ୟଜାତ ଶିଶୁର ଜନ୍ମଗତ ବିକୃତି ପାଇଁ ସାଧାରଣତଃ ତିନୋଟି କାରଣକୁ ଦାୟୀ କରାଯାଇଥାଏ । ସେଗୁଡ଼ିକ ହେଲା ଜିନୀୟ ଦୋଷ , ଗୁଣସୂତ୍ରୀୟ ବିପଥନ ଦୋଷ  ଏବଂ ଆନ୍ତଃ ଗର୍ଭାଶୟ ଅସ୍ବାଭାବିକତା  । ଆନ୍ତଃ ଗର୍ଭାଶୟ ଅସ୍ବାଭିବକତା  ପାଇଁ ମଧ୍ୟ ବିଭିନ୍ନ ଉପାଦାନକୁ ଦାୟୀ କରାଯାଇଥାଏ  । ସେଗୁଡ଼ିକ ଭିତରେ ରୁବେଲା , ରଶ୍ମିର କୁପ୍ରଭାବ, ଗର୍ଭାବସ୍ଥାରେ କେତେକ ଅବାଞ୍ଚିତ ଔଷଧ ସେବନ ଏବଂ ଗର୍ଭାଶୟ ଭିତରର ପ୍ରତିକୂଳ ପରିବେଶ ଇତ୍ୟାଦି ପ୍ରଧାନ।\r\nକେତେକ ଅତି ସାଧାରଣ ଜନ୍ମଗତ ବିକୃତି     \r\n   ଏକ ସଦ୍ୟଜାତ ଶିଶୁଠାରେ ଅବଶ୍ୟ ଅନେକ ପ୍ରକାରର ଜନ୍ମଗତ ବିକୃତି ପରିଲକ୍ଷିତ ହୋଇଥାଏ । ତେବେ ଦେଖିବାମାତ୍ରେ  ଜାଣିପାରୁଥିବା ଓ ଅନୁଭବ କରିପାରୁଥିବା ବିକୃତି ହେଲା – \r\n୧. ମସ୍ତକର ରୁଧିର ଆବୁ ବା କେଫୋଲୋହିମାଟୋମା -        ମା’ର ପ୍ରସବ ପଥ ଅଣଓସାରିଆ ହୋଇଥିବାରୁ ଶିଶୁ ଜନ୍ମ ହେବା ସମୟରେ ଚିପି ହୋଇ ବାହାରକୁ ଆସିଥାଏ । ତେଣୁ ଜନ୍ମହେବା ମାତ୍ରେ ତାର ମୁହଁ ଓ ଆଖି ଚିପି ହୋଇ ଫୁଲିବା ପରି ଦେଖାଯାଏ । ଦିନେ ଦୁଇଦିନ ଭିତରେ ଏହା ଠିକ୍ ହୋଇଯାଏ । ଏକ ନବଜାତ ଶିଶୁର ମୁଣ୍ଡ ସାଧାରଣତଃ ଗୋଲାକାର ହୋଇଥାଏ । ତଯେବେ ପ୍ରସବ ସମୟରେ ଶିଶୁର ଖପୁରିରେ ଆଘାତ ଲାଗିଲେ ଖପୁରିର ବାହାର ସ୍ତର ତଳେ ରକ୍ତ ଜମାଟ ବାନ୍ଧିଯାଏ ଓ ତାହା ଫୁଲିବ ଅପରି ଦେଖାଯାଏ । ଏହାକୁ ମସ୍ତକର ରୁଧିର ଆବୁ ବା କେଫୋଲୋହିମାଟୋମା ବୋଲି କୁହାଯାଏ ।ଏହା ଏକ ବିକୃତି ବୋଲି ଜଣାପଡ଼ୁଥିଲେ ମଧ୍ୟ ଏକ ସ୍ବାଭାବିକ ପ୍ରକ୍ରିୟା । କେତେ ସପ୍ତାହ ମଧ୍ୟରେ ଏହା ମନକୁ ମନ ମିଳାଇଯାଏ ।ତେଣୁ ଫୁଲା ଭିତରୁ ରକ୍ତ କାଢ଼ିବା  ପାଇଁ କୌଣସି ବ୍ୟବସ୍ଥା କରିବା ଉଚିତ ନୁହେଁ ।\r\n୨. କ୍ୟାପୁଟ୍ ସକସିଡେନିଅମ୍  -         ମା’ ଅଧିକ ସମୟ ଧରି ଗର୍ଭଯନ୍ତ୍ରଣା  ଭୋଗ କରିଥିଲେ ବେଳେବେଳେ ମଥାନ ଦେଇ ଜନ୍ମ ହୋଇଥିବା ସଦ୍ୟଜାତ ଶିଶୁର ମୁଣ୍ଡର ପଛପାଖ ଲମ୍ବା ଓ ଗୋଜିଆ ହୋଇଥାଏ । ପ୍ରସବ ପଥ ଭିତରର ଚାରିପାଖର  ଚାପ ଯୋଗୁଁ ସାଧରଣତଃ ଏପରି ହୋଇଥାଏ । ଏହାକୁ କ୍ୟାପୁଟ୍ ସକସିଡେନିଅମ୍ ବା ସଂକ୍ଷେପରେ କ୍ୟାପୁଟ୍ ବୋଲି କୁହାଯାଏ । ଏହା ମଧ୍ୟ ବିକୃତି ଜଣାପଡ଼ୁଥିଲେ ବି ଏକ ସ୍ବାଭାବିକ ପ୍ରକ୍ରିୟା । ଜନ୍ମର ୨୪ ରୁ ୪୮ ଘଣ୍ଟା ଭିତରେ  ଏହା ଆପେ ଆପେ କମିଯାଇ ଶିଶୁଇର ମୁଣ୍ଡ ଗୋଲ ହୋଇଯାଏ । ଏଥିପାଇଁ କିଛି କରିବା ଆବଶ୍ୟକ ହୁଏ ନାହିଁ। \r\n୩. ଜଳଶୀର୍ଷ ବା ହାଇଡ୍ରୋସେଫାଲସ୍  -   ଶିଶୁର ମସ୍ତିଷ୍କ ଭିତରେ ଅଧିକ ଜଳ ବା ସେରିବ୍ରୋସ୍ପାଇନାଲ୍ ଫ୍ଳୁଇଡ଼୍ ଜମିଥିଲେ ତା’ର ମୁଣ୍ଡଟି ଅତ୍ୟଧିକ ବଡ଼ ହୋଇଥାଏ ଓ ତାହା ଟୁଳୁଟୁଳୁ ହେଉଥାଏ । ଏଭଳି ଶିଶୁକୁ ଅସୁରମୁଣ୍ଡିଆ ଶିଶୁ ବୋଲି କୁହାଯାଏ । ପ୍ରତି ହଜାରେ ଜଣ ସଦ୍ୟଜାତ ଶିଶୁଙ୍କ ମଧ୍ୟରୁ ପ୍ରାୟତଃ ତିନିଜଣ ଏହିଭଳି ଭାବରେ ଜନ୍ମ ହୋଇଥାନ୍ତି । ବେଳେବେଳେ ଏଭଳି ଶିଶୁ ପ୍ରସବରେ ବାଧା ସୃଷ୍ଟି କରିଥାଏ । ତେଣୁ ମା’ର ଜୀବନ ରକ୍ଷାକରିବା ପାଇଁ ଏଭଳି ଶିଶୁଙ୍କ ମସ୍ତିଷ୍କକୁ କଣା କରି ଜଳ ବାହାର କରି ତା’ପରେ ସ୍ବତନ୍ତ୍ର ଯନ୍ତ୍ର ସାହାଯ୍ୟରେ ପ୍ରସବ କରାଯାଏ । ଜୀବିତ ଶିଶୁ ଜନ୍ମ ହେଲା ପରେ ନାନାଦି ଜଟିଳତା ଭୋଗ କରିଥାଏ । \r\n୪ . କ୍ଷୁଦ୍ର ଶିର ବା ମାଇକ୍ରୋସେଫାଲସ୍  -     ଏଭଳି ଶିଶୁଙ୍କର ମୁଣ୍ଡ ଅତିଶୟ କ୍ଷୁଦ୍ର ଆକୃତିର ହୋଇଥାଏ । ମୁଣ୍ଡ ସହିତ ମସ୍ତିଷ୍କ ମଧ୍ୟ ଅତି କ୍ଷୁଦ୍ର ହୋଇଥାଏ । ଏପରି ଶିଶୁ ବଞ୍ଚି ରହିଲେ ତା’ର ମାନସିକ ବିକାଶ ଠିକ ଭାବରେ ହୁଏ ନାହିଁ ଓ ସେ ଅତି ଶୀଘ୍ର ମାନସିକ ବିକାରଗ୍ରସ୍ତ ହୋଇପଡ଼େ ।\r\n୫. ଗ୍ରହଣଖଣ୍ଡିଆ ବା ହେଆର ଲିପ୍ -   ଶିଶୁର ଉପର ଓଠ ଦୁଇଫାଳ ହୋଇ ରହିଥିଲେ ଏହାକୁ ଗ୍ରହଣଖଣ୍ଡିଆ ବୋଲୋଇ କୁହାଯାଏ । ବେଳେବେଳେ ଓଠ ଦୁଇଫାଳ ଜାଗାରେ ତିନିଫାଳ ମଧ୍ୟ ହୋଇଥାଇପାରେ । ଏପରି  ଅବସ୍ଥାରେ ନାକର ଗଠନ ମଧ୍ୟ ଅସ୍ବାଭାବିକ ହୋଇଥାଏ । କେତେକ ଖନ୍ତି ,ଗର୍ଭ ଅବସ୍ଥାରେ ମା’ ଚନ୍ଦ୍ରଗ୍ରହଣ କିମ୍ବା ସୂର୍ଯ୍ୟୋପରାଗ ଦେଖିଲେ ଏହିପରି ବିକୃତ ଶିଶୁ ଜନ୍ମ  ହୋଇଥାଏ । କିନ୍ତୁ ଏହା ଏକ ଭୁଲ ଧାରଣା ।\r\n୬ .କଟା ତାଳୁ ବା କ୍ଳେଫଟ  ପ୍ୟାଲେଟ୍ –  ଶିଶୁର ପାଟି ଭିତରର ଉପର ତାଳୁକା ଯୋଡ଼ି ନ ହୋଇ ଅଧା କିମ୍ବା ସମ୍ପୂର୍ଣ୍ଣ ରୂପେ ଦୁଇଖଣ୍ଡ ହୋଇ  ରହିଥିଲେ ତାହାକୁ  କଟାତାଳୁ  ବୋଲି କୁହାଯାଏ ।ଅନେକ ସମୟରେ ଗ୍ରହଣ ଖଣ୍ଡିଆ ଓ କଟାତାଳୁ ଏ ଦୁଇଟି ଯାକ ବିକୃତି ଗୋଟିଏ ଶିଶୁଠାରେ  ହିଁ ଦେଖା ଦେଇଥାଏ । ଗର୍ଭାବସ୍ଥାରେ ମା’ କିଛି କ୍ଷତି କାରକ ଔଷଧ ଖାଇଥିଲେ ସାଧାରଣତଃ ଏହି ଦୁଇଟି ବିକୃତି ହୋଇଥାଏ । ଏହି ବିକୃତି ଯୋଗୁଁ ଶିଶୁ ସୁବିଧାରେ ମା’କ୍ଷୀର ଚୁଚୁମି ପାରେ ନାହିଁ । ଢ଼ୋକିବା ସମୟରେ କ୍ଷୀର କଟାତାଳୁ ଦେଇ ନାକବାଟେ ବାହାରକୁ ବାହାରି  ଆସେ କିମ୍ବା ଶ୍ବାସନଳୀ ଦେଇ ଫୁସଫୁସକୁ ପଶିଯାଇ ଶିଶୁର ଶ୍ବାସରୋଧ କରେ । ତେଣୁ ଶିଶୁକୁ ଚାମଚ ସାହାଯ୍ୟରେ ଖୁବ ସାବଧାନତା ସହିତ ଖୁଆଇବାକୁ ହୋଇଥାଏ ।ଶିଶୁକୁ ବର୍ଷେ ଦେଢ଼ବର୍ଷ ହୋଇଯିବା ପରେ ପ୍ଳାଷ୍ଟିକ ସର୍ଜରୀ ଦ୍ବାରା ଏହି ବିକୃତିକୁ ଭଲ କରି ଦିଆଯାଏ ।\r\n୭. ମେନିଙ୍ଗୋସିଲ୍ -       ଶିଶୁ ମସ୍ତକର ଅସ୍ଥିଗୁଡ଼ିକର ଯୋଡ଼ାଫାଙ୍କ ଦେଇ କିମ୍ବା ଦୁକିଦୁକି ବାଟ ଦେଇ ଏବଂ ମେରୁଦଣ୍ଡର ଅସ୍ଥିଯୋଡ଼ ଫାଙ୍କ ଦେଇ ମସ୍ତିଷ୍କ କିମ୍ବା ମେରୁମଜ୍ଜାର ଆବରଣ ବେଳେବେଳେ ପଦାକୁ ବାହାରି ଆସିଥାଏ । ଏହାକୁ ମେନିଙ୍ଗୋସିଲ୍ ବୋଲି କୁହାଯାଏ । ପ୍ରତି ହଜାରେ ଜଣ ଶିଶୁଙ୍କ ମଧ୍ୟରୁ ଜଣକଠାରେ ଏପରି ଦେଖାଯାଇଥାଏ । ଏଥିପାଇଁ ତୁରନ୍ତ ଡାକ୍ତରୀ ଚିକିତ୍ସା ଆବଶ୍ୟକ ହୋଇଥାଏ । \r\n୮ .ଅଯୁକ୍ତ ମେରୁଦଣ୍ଡ ବା ସ୍ପାଇନା ବାଇଫିଡା  -  ଶିଶୁ ମେରୁଦଣ୍ଡରେ ଥିବା ମେରୁହାଡ଼ ଗୁଡ଼ିକର ପକ୍ଷ  ବା ତୋରଣମାନ ଠିକ୍ ଭାବରେ ଯୋଡ଼ି ହୋଇ ନ ଥିଲେ ଏହି ଅବସ୍ଥା ହୋଇଥାଏ । ଏଥିରେ ପ୍ରଭାବିତ ମେରୁହାଡ଼ର ପାର୍ଶ୍ବରେ  ଏକ ଫୁଲା ଦେଖାଯାଏ ଓ ତା’ ଉପରେ ବେଳେବେଳେ ଅଧିକ ଲୋମ ରହିଥାଏ ।ଏଥିପାଇଁ ଅସ୍ତ୍ରୋପଚାର ଆବଶ୍ୟକ ହୋଇଥାଏ । \r\n୯. ରୁଦ୍ଧ ମଳଦ୍ବାର   -  ଏଥିରେ ଜନ୍ମ ସମୟରୁ ହିଁ ଶିଶୁର ମଳଦ୍ବାର ବନ୍ଦ ହୋଇ ରହିଥାଏ ଓ ମଳ ନିଷ୍କାସିତ ହେବା ପାଇଁ କୌଣସି ରନ୍ଧ୍ର ନ ଥାଏ । ପ୍ରତି ୧୫୦୦ ରୁ ୨୦୦୦ ଶିଶୁଙ୍କ ଭିତରୁ ଜଣକଠାରେ ଏପରି ବିକୃତି ଦେଖାଯାଏ । ଜନ୍ମ ହେବାର ୨୪ଘଣ୍ଟା ଭିତରେ ଶିଶୁ ମଳତ୍ୟାଗ ନ କଲେ ଏହା ସନ୍ଦେହ କରାଯାଏ । ଏହା ବିଭିନ୍ନ ପ୍ରକାରର ରୂପ ନେଇଥାଏ । ଯଥା- \r\n(କ) କେତେକଙ୍କଠାରେ ମଳଦ୍ବାର ଆଦୌ ଫିଟି ନ ଥାଏ । ଏଥିପାଇଁ ତୁରନ୍ତ ଅସ୍ତ୍ରୋପଚାର ଆବଶ୍ୟକ  ହୋଇଥାଏ ।\r\n(ଖ) କେତେକଙ୍କଠାରେ ମଳଦ୍ବାର ଫଟିଥାଏ ,କିନ୍ତୁ ଗୃହ୍ୟନାଳୀର ଉପରିଭାଗର କୌଣସି ଅଂଶ ଅବରୁଦ୍ଧ ହୋଇଥାଏ । ଏକ ରବରନଳୀ ସାହାଯ୍ୟରେ ପରୀକ୍ଷା କରିବା ପରେ ତୁରନ୍ତ ଅସ୍ତ୍ରୋପଚାର ଆବଶ୍ୟକ ହୋଇଥାଏ ।\r\n(ଗ) କେତେକଙ୍କଠାରେ ମଳରନ୍ଧ୍ର ଏତେ କ୍ଷୁଦ୍ର ହୋଇଥାଏ ଯେ ,ଏହି ବାଟ ଦେଇ ଶଜରେ ମଳ ନିଷ୍କାସିତ ହୋଇପାରେ ନାହିଁ ।  ଏପରି ସ୍ଥଳେ ପ୍ରସାରକ ଯନ୍ତ୍ର ସାହାଯ୍ୟରେ ଏହାକୁ ପ୍ରସାରିତ କରିବାକୁ ହୋଇଥାଏ ।\r\n(ଘ) କେତେକଙ୍କଠାରେ ମଳଦ୍ବାର ରୁଦ୍ଧ ହୋଇଉ ପରିସ୍ରାନଳୀ ବାଟ ଦେଇ ମଳ ନିର୍ଗତ ହୋଇଥାଏ । ଏପରି ସ୍ଥଳେ ମଧ୍ୟ ତରନ୍ତ ଅସ୍ତ୍ରୋପଚାର ଆବଶ୍ୟକ  ହୋଇଥାଏ ।\r\n(ଙ) କେତେକ କନ୍ୟା ଶୁଶୁଙ୍କଠାରେ ମଳଦ୍ବାର ରୁଦ୍ଧ ହୋଇ ଯୋନିରନ୍ଧ୍ର ବାଟ ଦେଇ ମଳ ନିର୍ଗତ ହେଉଥାଏ । ଏପରି ସ୍ଥଳେ ମଧ୍ୟ ତୁରନ୍ତ ଅସ୍ତ୍ରୋପଚାର ଆବଶ୍ୟକ ହୋଇଥାଏ ।\r\n(ଚ) ଆଉ କେତେକଙ୍କଠାରେ ମଳଦ୍ବାର ରୁଦ୍ଧ ହୋଇ ଗୃହ୍ୟନାଳୀ ପେଟ, ଜଙ୍ଘ କିମ୍ବା ଅନ୍ୟକୌଣସି ଅସ୍ବାଭାବିକ ସ୍ଥାନରେ ଖୋଲିଥାଏ । ଏଥିପାଇଁ ମଧ୍ୟ ତୁରନ୍ତ ଅସ୍ତ୍ରୋପଚାର ଆବଶ୍ୟକ ହୋଇଥାଏ ।\r\n୧୦. ରୁଦ୍ଧ ମୂତ୍ରଦ୍ବାର -     କେତେକ ଶିଶୁଙ୍କଠାରେ ରୁଦ୍ଧ ମଳଦ୍ବାର ପରି ପ୍ରସ୍ରାବ ପଥ ମଧ୍ୟ ବନ୍ଦ ହେବାର ଦେଖା ଯାଇଥାଏ । ଶିଶୁର ୨୪ ଘଣ୍ଟାଭିତରେ ପରିସ୍ରା ନ ହେଲେ ଏହା ସନ୍ଦେହ କରାଯାଏ । ଏପରି ହୋଇଥିଲେ ଶିଶୁର ମୂତ୍ରାଶୟ ମୂତ୍ରରେ ଭରିଯାଏ , ତଳିପେଟ ଫୁଲିଯାଇ ଉଚ୍ଚା ଦିଶେ ଓ ଶିଶୁ ଅସ୍ଥିର ହୁଏ । ଏଥିପାଇଁ ତୁରନ୍ତ ଡାକ୍ତରୀ ଚିକିତ୍ସା ଆବଶ୍ୟକ ହୋଇଥାଏ ।\r\n୧୧. ଚୁଚୁନ୍ଦ୍ରି ବା ଫାଇମୋସିସ୍  - କେତେକ ପୁରୁଷ ଶିଶୁଙ୍କ ଲିଙ୍ଗର ଅଗ୍ର ଚର୍ମ ଅତ୍ୟଧିକ ସଂକୁଚିତ ହୋଇ ପରିସ୍ରା ପଥକୁ ବନ୍ଦ କରିଦେଇଥାଏ ।ଏହାକୁ ଚୁଚୁନ୍ଦ୍ରି ବା ଫାଇମୋସିସ୍ ବୋଲି କୁହାଯାଏ । ଏପରି ଅବସ୍ଥାରେ ପରିସ୍ରା ଆଦୌ ବାହାରି ପାରେ ନାହିଁ  କିମ୍ବା ଟୋପା ଟୋପା ହୋଇ ପରିସ୍ରା ହୁଏ । ଲିଙ୍ଗର ଅଗ୍ରଭାଗ ପରିସ୍ରାରେ ଭର୍ତ୍ତିହୋଇ ଫୁଲିଉଠେ ଓଶିଶୁକୁ ଖୁବ୍ ଯନ୍ତ୍ରଣା ହୁଏ । ଏପରି ସ୍ଥଳେ ତୁରନ୍ତ ଡାକ୍ତରଙ୍କ ଦ୍ବାରା ଏହି ପଥକୁ ପ୍ରସାରିତ କରି ପରେ ଅସ୍ତ୍ରୋପଚାର ଦ୍ବାରା ଏହାକୁ ଠିକ୍ କରାଯାଏ ।\r\n୧୨ . ନାହି ଗେଣ୍ଡୁ -     ଏହାକୁ ନାହିର ହାର୍ଣ୍ଣିଆ ବୋଲି କୁହାଯାଏ । ଏଥିରେ ଶିଶୁର ନାହି ବାହାରକୁ ଟୋଲକି କରି ରହିଥାଏ । ପେଟର ମାଂସପେଶୀଗୁଡ଼ିକର ଶକ୍ତି ବୃଦ୍ଧି  ପାଇବା ସଙ୍ଗେ ସଙ୍ଗେ ନାହି ଭିତରକୁ ଚାଲିଯାଏ  । ସାଧାରଣତଃ ଶିଶୁକୁ ବର୍ଷେ ପୂରିବା ବେଳକୁ ଏହା ପ୍ରାୟ ଠିକ୍ ହୋଇଯାଇଥାଏ। ଅବଶ୍ୟ କେତେକ କ୍ଷେତ୍ରରେ ଏଥିପାଇଁ କିଛି ବିଳମ୍ବ ଘଟିଥାଏ । ତେବେ ପାଞ୍ଚବର୍ଷ ବୟସ ଟପିଯିବା ପରେ ମଧ୍ୟ ଯଦି ଏହା ଠିକ୍ ହୋଇ ନ ଥାଏ, ତା’ହେଲେ ଅସ୍ତ୍ରୋପଚାର ଦ୍ବାର ଏହାକୁ ଠିକ୍ କରି ଦିଆଯାଏ । \r\n୧୩ .କୁଶ ପାଦ ବା କ୍ଳବ୍ ଫୁଟ୍  -      ଶିଶୁର ଗୋଟିଏ ପାଦ କିମ୍ବା ଉଭୟ ପାଦ ଭିତରଆଡ଼କୁ  ମୋଡ଼ି ହୋଇ ରହିଥିଲେ ତାହାକୁ  କୁଶ ପାଦ ବୋଲି କୁହାଯାଏ । ଡାକ୍ତରୀ ଭାଷାରେ ଏହାକୁ ଟାଲିପସ୍ ବୋଲି କୁହାଯାଏ । ଏହା ବିଭିନ୍ନ ପ୍ରକାରର ହୋଇଥାଏ  । ପାଦର ଆକୃତି ଅନୁଯାୟୀ ନାମକରଣ କରାଯାଇଥାଏ । ପ୍ରତି ହଜାରେ ଜଣ ଶିଶୁଙ୍କ ମଧ୍ୟରୁ ପ୍ରାୟ ଜଣକଠାରେ ଏହି ବିକୃତି ଦେଖାଯାଇଥାଏ । ଏଥିପାଇଁ ସଙ୍ଗେ ସଙ୍ଗେ ଚିକିତ୍ସା କରାଇବା ଆବଶ୍ୟକ  । ଏଥିରେ ସାଧାରଣତଃ ପାଦକୁ ସିଧା କରି ଲ୍ୟୁକୋପ୍ଳାଷ୍ଟ ଦ୍ବାରା ଷ୍ଟ୍ରାପିଙ୍ଗ କରି ବା ପଟି ପକାଇ ରଖାଯାଏ । ପ୍ରଥମ ମାସ ଭିତରେ  ସପ୍ତାହକୁ ଦୁଇଥର କରି  ଷ୍ଟ୍ରାପିଙ୍ଗ ବଦଳାଇ ପାଦକୁ ପୁଣି ସିଧା କରାଯାଏ । ତା’ପରେ ୪ ମାସ ପର୍ଯ୍ୟନ୍ତ ସପ୍ତାହକୁ ଥରେ କରି ଷ୍ଟ୍ରାପିଙ୍ଗ ବଦଳାଇବାକୁ ହୋଇଥାଏ । ଏଥିରେ ପାଦ ଠିକ୍ ହୋଇଯାଏ । ଶିଶୁର ବୟସ ବଢ଼ିଗଲେ ଷ୍ଟ୍ରାପିଙ୍ଗ୍ ଦ୍ବାରା ଆଉ ସଂଶୋଧନ କରି ହୁଏ  ନାହିଁ । ଗୁରୁତର ଭାବରେ ବଙ୍କା ହୋଇ ଯାଇଥିବା ପାଦ ପାଇଁ ଅସ୍ତ୍ରୋପଚାର ଆବଶ୍ୟକ ହୋଇଥାଏ ।\r\n୧୪ . ଜନ୍ମ ଶୋଥ ବା ହାଇଡ୍ରପସ୍ ଫିଟାଲିସ୍  -  ପିତାମାତାଙ୍କ ରକ୍ତର ଆର୍ .ଏଚ୍ . ଗ୍ରୁପର ଅମେଳ ଯୋଗୁଁ ଶିଶୁ ଏହି ଅବସ୍ଥାରେ ଜନ୍ମ ହୋଇଥାଏ । ଏଥିରେ ସର୍ବାଙ୍ଗ ଶରୀର ଫୁଲିଯାଇ ଅତି ବୃହତ ଆକାର ଧାରଣ କରେ । ଗର୍ଭରୁ ଶିଶୁର ପ୍ରାଣହାନି ହୋଇଥାଏ । ଦୈବାତ୍ ଜୀବିତ ଅବସ୍ଥାରେ ଜନ୍ମ ହେଲେ ଅତ୍ୟଧିକ ଶେତା ଦିଶେ ଓ ଜନ୍ମ ସମୟର ଅଳ୍ପ ସମୟ ମଧ୍ୟରେ ମୃତ୍ୟୁମୁଖରେ ପଡ଼ିଥାଏ ।\r\n୧୫. ଅଧିକ ବା କମସଂଖ୍ୟକ ଆଙ୍ଗୁଠି ଯୁକ୍ତ ଶିଶୁ  -  ବେଳେବେଳେ କେତେକ ଶିଶୁଙ୍କ ହାତ ବା ପାଦ ରେ ପାଞ୍ଚରୁ ଅଧିକ ଆଙ୍ଗୁଠି ରହିଯାଇଥାଏ । ଏହି ଆଙ୍ଗୁଠି ସାଧାରଣ ଆଙ୍ଗୁଠି ସହିତ ସମାନ ହୋଇପାରେ ,ଛୋଟ ହୋଇପାରେ କିମ୍ବା ବଡ଼ ମଧ୍ୟ ହୋଇଥାଇପାରେ । ଏହା ବିଶେଷ କିଛି ଅସୁବିଧା କରେ ନାହିଁ । ସୌନ୍ଦର୍ଯ୍ୟ ପରିପ୍ରେକ୍ଷୀରେ ଶିଶୁ  ବଡ଼ ହେବା ପରେ ଏହାକୁ ଅସ୍ତ୍ରୋପଚାର ଦ୍ବାରା  କାଟି ଦିଆଯାଇପାରେ  । କେତେକ ଶିଶୁଙ୍କଠାରେ ଗୋଟିଏ ଦୁଇଟି ଆଙ୍ଗୁଠି କମ୍ ମଧ୍ୟ ଦେଖାଯାଇଥାଏ । ଆଉ କେତେକଙ୍କଠାରେ ଦୁଇ ତିନି ଟି ଆଙ୍ଗୁଠି ଏକାଠି ମିଶି କରି ରହିଥାଏ । ଅସ୍ତ୍ରୋପଚାର ଦ୍ବାରା ଏହାକ ପୃଥକ୍ କରାଯାଇଥାଏ । \r\n୧୬ .ନୀଳ ଶିଶୁ -         ଜନ୍ମ ହେବା ବେଳେ ଅନେକ ସମୟରେ କେତେକ ଶିଶୁଙ୍କର ଦେହର ରଙ୍ଗ ନୀଳ ପଡ଼ିଯାଇଥାଏ ।ଏହିଭଳି ଶିଶୁକୁ ‘ ନୀଳଶିଶୁ ’ବୋଲି କୁହାଯାଏ । ଯେଉଁଶିଶୁ ଜନ୍ମଗତ ହୃଦରୋଗ ନେଇ ଜନ୍ମ ହୋଇଥାଏ , ସାଧାରଣତଃ ତା’ରି ଦେହ ଏପରି ହୋଇଥାଏ । ପ୍ରତି ହଜାରେ ଜଣ ଶିଶୁଙ୍କ ଭିତରୁ ପ୍ରାୟ ୩ ଜଣରୁ ୭ଜଣ ପର୍ଯ୍ୟନ୍ତ ନୀଳ ଶିଶୁ ଜନ୍ମ ହୋଇଥାନ୍ତି । ସଫଳ ଅସ୍ତ୍ରୋପଚାର ଦ୍ବାରା ସାଧାରଣତଃ ଏମାନଙ୍କର ଚିକିତ୍ସା କରାଯାଇଥାଏ । ଉପଯୁକ୍ତ ଚିକିତ୍ସା ଅଭାବରେ ଏଥିରେ ଶିଶୁର ମୃତ୍ୟୁ  ହୋଇଯାଏ । \r\n୧୭ .ଅନବତୀର୍ଣ୍ଣ ବା ଅନିଲମ୍ବିତ ଅଣ୍ଡକୋଷ ବା ଅଣ୍ଡିସେଣ୍ଡେଷ୍ ଟେଷ୍ଟିସ୍ -   ମା’ ଗର୍ଭରେ ଥିବା ସମୟରେ ପୁରୁଷ ଶିଶୁର ଅଣ୍ଡକୋଷ ସାଧାରଣତଃ ପେଟ ଭିତରେ ହିଁ ରହିଥାଏ  । ଗର୍ଭ ଆଠମାସ ପୂରା ହେବା ବେଳକୁ ଏହା ତଳକୁ ଖସି କୋଷମୁଣା ଭିତରେ ରହିଯାଏ ଏବଂ ଜନ୍ମ ହେବା ବେଳକୁ ଏହା କୋଷମୁଣା ଭିତରେ ହିଁ ରହିଥାଏ । କିନ୍ତୁ ବେଳେବେଳେ  କେତେକ ଶିଶୁଙ୍କ ଠାରେ ଜନ୍ମ  ହେବାବେଳକୁ ଏହା କୋଷମୁଣାକୁ ନ ଖସି ପେଟ  ଭିତରେ କିମ୍ବା ଅଧାବାଟରେ ରହିଯାଇଥାଏ । ଜନ୍ମପରେ ଏଭଳି ଶିଶୁଙ୍କର କୋଷମୁଣାକୁ ଚିପିଲେ ହାତକୁ ଅଣ୍ଡକୋଷ ଅନୁଭୂତ  ହୁଏ ନାହିଁ । ଏହା ଗୋଟିଏ ପାଖରେ ହୋଇପାରେ ,ଦୁଇପାଖରେ ମଧ୍ୟ ହୋଇପାରେ । ଏହିଭଳି ଅବସ୍ଥାକୁ ଅନବତୀର୍ଣ୍ଣ ଅଣ୍ଡକୋଷ ବା ଅନିଲମ୍ବିତ  ଅଣ୍ଡକୋଷ ବୋଲି କୁହାଯାଏ । ସାଧରଣତଃ ଅସ୍ତ୍ରୋପଚାର ଦ୍ବାରା ଏହାର ଚିକିତ୍ସା କରାଯାଏ । ଉପଯୁକ୍ତ ଚିକିତ୍ସା ନ କଲେ ଭବିଷ୍ୟତକୁ ଏହା ପୁରୁଷ ବନ୍ଧ୍ୟାଦୋଷ ଓ ଅଣ୍ଡକୋଷ କର୍କଟ ରୋଗର କାରଣ ହୋଇଥାଏ ।\r\n୧୮.ଜନ୍ମଗତ ଚକ୍ଷୁ ବିକୃତି -         ଅନେକ ସମୟରେ ଜନ୍ମ ବେଳେ କେତେକ ଶିଶୁଙ୍କଠାରେ କିଛି ଚକ୍ଷୁ ବିକୃତି ମଧ୍ୟ ଦେଖାଯାଇଥାଏ । କେତେକଙ୍କଠାରେ ଚକ୍ଷୁ ଆଦୌ ଗଠିତ ହୋଇ ନ ଥାଏ ଓ ସେମାନେ ଜନ୍ମରୁ ହିଁ ଅନ୍ଧ ହୋଇଥାନ୍ତି । ଆଉ କେତେକଙ୍କର ଆଖିର ଆକାର ଏତେ ଛୋଟ ହୋଇଥାଏ ଯେ ,ଦେଖିବାରେ ଅସୁବିଧା ହୋଇଥାଏ । ପୁଣି ଆଉ କେତେକଙ୍କଠାରେ ଆଖିର ଲୋତକନଳୀ ଅବରୁଦ୍ଧ ହୋଇ ଲୋତକ ନିର୍ଗତ ହେବାରେ ଅସୁବିଧା ହୋଇଥାଏ । ଫଳରେ ଆଖିର କୋଣ ଫୁଲିବା ପରି ଦେଖାଯାଏ । ଚକ୍ଷୁ ବିକୃତି ଯେକୌଣସି ପ୍ରକାରର ହୋଇଥାଉ ନା କାହିଁକି ,ଏହା ଲକ୍ଷ୍ୟ କରିବା ମାତ୍ରେ ଏଥିପାଇଁ ଅଭିଜ୍ଞ ଚକ୍ଷୁ ବିଶେଷଜ୍ଞଙ୍କ ପରାମର୍ଶ ନେବା ଏକାନ୍ତ ଆବଶ୍ୟକ । \r\n୧୯. ଅସୁରକାୟ ଶିଶୁ -    ଅନେକ ସମୟରେ ଅଦ୍ଭୁତ ଆକାରର ଶିଶୁ ସବୁ ଜନ୍ମ ହେବାର ଦେଖାଯାଇଥାଏ । କାହାର ଦୁଇଟି ମୁଣ୍ଡ ଥାଏ ତ ଆଉ କାହାର ୪ଟି ହାତ ଓ ୪ଟି ଗୋଡ଼ ରହିଥାଏ । କାହାର ପେଟରୁ ଗୋଡ଼ ବାହାରିଥାଏ ତ କାହାରି ପିଚାରୁ ଗୋଡ଼ ବାହାରିଥାଏ । କାହାର ପୁଣି ୩ଟି ଆଖି ଥାଏ ତ କାହାର ଆଦୌ ହାତ ଗୋଡ଼ ନଥାଏ । ଆଉ କେତେକ କ୍ଷେତ୍ରରେ  ଦୁଇଟି ଶିଶୁ ଏକାଠି ପେଟଠାରେ ଯୋଡ଼ି ହୋଇ ରହିଥାନ୍ତି ତ ବେଳେବେଳେ ଦେଖାଯାଏ ଯେ, ଶିଶୁ ଜନ୍ମ ହୋଇଥାଏ , କିନ୍ତୁ ତା’ର ପେଟରେ କୌଣସି ଚର୍ମ କିମ୍ବା ମାଂସପେଶୀ ନ ଥାଏ । କେବଳ ଉଦର ଆବରଣ ଝିଲ୍ଲୀ ପରଦାଟି ରହିଥାଏ । ତା’ ଭିତର ଦେଇ ପେଟ ଭିତର ସମସ୍ତ ଅଙ୍ଗ ଦେଖାଯାଉଥାଏ । ପ୍ରତିଦିନ ଖବରକାଗଜରେ ଏହିପରି ଶିଶୁଙ୍କ ଜନ୍ମ ବିଷୟରେ ପ୍ରାୟତଃ ଖବର ପ୍ରକାଶ ପାଇଥାଏ । ଶିଶୁ ସବୁ ଜନ୍ମ ହୋଇଥାନ୍ତି । ଏହି ଶିଶୁମାନେ ସାଧାରଣତଃ ମୃତଭାବରେ ଜନ୍ମ ହୋଇଥାନ୍ତି କିମ୍ବା ଜନ୍ମପରେ ପରେ ମୃତ୍ୟୁମୁଖରେ ପଡ଼ିଥାନ୍ତି ।\r\n              ସଦ୍ୟଜାତ ଶିଶୁଙ୍କର ଜନ୍ମଗତ ବିକୃତି ସବୁ ବିଷୟରେ ଗୋଟି ଗୋଟି କରି ବଖାଣି ବସିଲେ ହୁଏତ ତାହା ଏକ ଲମ୍ବା ତାଲିକା ହୋଇଯିବ । ତେବେ ଏ’ କେତୋଟି ହେଲା ସାଧାରଣ ଭାବରେ ଦେଖାଯାଉଥିବା ବିକୃତିଗୁଡ଼ିକର ବିବରଣୀ । ଏହାକୁ ଠିକଭାବରେ ଜାଣି ଦେଖିବାମାତ୍ରେ ପ୍ରତିକାରର ବ୍ୟବସ୍ଥା କରିପାରିଲେ ଶିଶୁର ଜୀବନ ସୁରକ୍ଷିତ ଓ ସ୍ବାଭାବିକ ହୋଇଥାଏ । ଏଥିପାଇଁ ସାମାନ୍ୟ ସଚେତନତା ହିଁ ଆବଶ୍ୟକ।    \r\n \r\n',health
'﻿            ଶିଶୁର ଅପପୁଷ୍ଟି\r\n\t\t\t\t\t\t\t\tପ୍ରଫେସର ଡାକ୍ତର ସୁଦର୍ଶନ ପଟ୍ଟନାୟକ \r\n[ ବଦ୍ଧମୂଳ ଅନ୍ଧବିଶ୍ବାସ ,ଖାଦ୍ୟ ସମ୍ବନ୍ଧୀୟ ଭ୍ରାନ୍ତଧାରଣା , ଅଜ୍ଞତା ଏବଂ ଦାରିଦ୍ର୍ୟ  ଶିଶୁ ଅପପୁଷ୍ଟି ସୃଷ୍ଟି ପାଇଁ ମୁଖ୍ୟତଃ ଦାୟୀ । ଏହାକୁ ନିବାରଣ କରିବା ନିଜ ହାତର କଥା । ]\r\n     ଶିଶୁଟିଏ ଭୂମିଷ୍ଠ ହେଲା ପରେ ତା’ର ସ୍ବାସ୍ଥ୍ୟ ବିଷୟରେ ପରିବାରର ସମସ୍ତେ ଉଦବିଗ୍ନ  ହୋଇପଡ଼ନ୍ତି । ସୁସ୍ଥ ଶିଶୁ ପରିବାରର ଏକ ଆନନ୍ଦର ଉତ୍ସ । ସୁଷମ ଖାଦ୍ୟ ହିଁ ଶିଶୁକୁ ସର୍ବତୋଭାବେ ସୁସ୍ଥ ରଖିପାରେ । ଏଣୁ ଜନ୍ମପରଠାରୁ ସମସ୍ତେ ତା’ର ଖାଦ୍ୟ ନେଇ ବିଶେଷ ବ୍ୟସ୍ତ ହୋଇପଡ଼ନ୍ତି । ଆଜିର ଶିଶୁ ସମାଜର ଭବିଷ୍ୟତ କର୍ଣ୍ଣଧାର । ଏଣୁ ଶିଶୁ ସୁସ୍ଥ ହୋଇ ବଢ଼ୁ , ଏହା ହଁି ସମଗ୍ର ବିଶ୍ବର କାମ୍ୟ  । ସେଥିପାଇଁ ବିଶ୍ବ ସ୍ବାସ୍ଥ୍ୟ ସଂସ୍ଥା ଶିଶୁର ଖାଦ୍ୟ କ’ଣ ହେବା ଆବଶ୍ୟକ, ସେ ବିଷୟରେ ସ୍ପଷ୍ଟ ନିର୍ଦ୍ଦେଶ ଦେଇଛନ୍ତି – ଶିଶୁ ପ୍ରଥମ ୬ ମାସ କେବଳ ମା’ଠାରୁ କ୍ଷୀର ଖାଇବା ଉଚିତ୍ । ଏପରିକି ଜଳ ମଧ୍ୟ ବାହାରୁ ଖାଇବା ଉଚିତ ନୁହେଁ । ମା’ କ୍ଷୀରରେ ଥିବା ଜଳ- ଅଂଶ ଶିଶୁର ଜଳ ଆବଶ୍ୟକତା ମେଣ୍ଟାଇବା ପାଇଁ ଯଥେଷ୍ଟ ବୋଲି ପ୍ରମାଣିତ ହେଲାଣି-   ୬ମାସ ପର୍ଯ୍ୟନ୍ତ ଏଇ ନିୟମ ପାଳନ କରିବା ପାଇଁ ପାଶ୍ଚାତ୍ୟ ତଥା ଉନ୍ନତଦେଶମାନଙ୍କର ପିତାମାତାମାନଙ୍କୁ କଡ଼ା ନିର୍ଦ୍ଦେଶ ଦିଆଯାଇଛି । ସେ ଦେଶଗୁଡ଼ିକରେ  ଏହା ସର୍ବତୋଭାବେ ପାଳନ କରାଯାଉଛି । ହେଲେ ଅନୁନ୍ନତ ଓ ବିକାଶଶୀଳ ଦେଶଗୁଡ଼ିକରେ ଶିଶୁମାନଙ୍କ କଥା ନିଆରା  । କାରଣ କେବଳ ମା’ଠାରୁ  ଖାଇଲେ ମା’କୁ ପ୍ରତି ୪ ଘଣ୍ଟାରେ ସ୍ତନ୍ୟପାନ କରାଇବାକୁ ପଡ଼େ  କିମ୍ବା କ୍ଷୀର ଯଦି ଆବଶ୍ୟକତାରୁ କମ୍  ହେଉଥାଏ , ତେବେ ଶିଶୁର ଆବଶ୍ୟକତାର ବ୍ୟବଧାନ  ଆହୁରି କମିଯାଏ । ଏଣୁ ଅନେକ କ୍ଷେତ୍ରରେ ବାସ୍ତବତା ଦୃଷ୍ଟିରୁ ସ୍ତନ୍ୟପାନ ଉପଯୁକ୍ତ ଭାବେ ସମ୍ଭବପର ହୁଏ ନାହିଁ ଓ ଶିଶୁକୁ ବାହାର ଖାଦ୍ୟ ଉପରେ ନିର୍ଭର କରିବାକୁ ପଡ଼େ ।\r\n\tଆମ ରାଜ୍ୟ କଥା ଧରାଯାଉ । ଏହାର ଅଧିକାଂଶ ଅଧିବାସୀ ଦାରିଦ୍ର୍ୟ ସୀମାରେଖା ତଳେ ଜୀବନ ନିର୍ବାହ କରନ୍ତି । ପିତାମାତା ଖଟିଖିଆ ହେଲେ ଭୁସମୟ ଧରି ଶିଶୁ ମା’ ଠାରୁ ଅଲଗା ରହିଯାଏ । ଅନ୍ୟ କେତେକ କ୍ଷେତ୍ରରେ ବିଶେଷ କାରଣ ଯୋଗୁଁ ମା’ ମାନେ ସ୍ତନ୍ୟପାନ କରାଇବାକୁ ଚାହୁଁ ନ ଥିବାରୁ  ଶିଶୁଟିକୁ ବାହାର ଖାଦ୍ୟ ଉପରେ ନିର୍ଭର କରିବାକୁ ପଡ଼େ । ଏହାଫଳରେ ୨ଟି ବିପଦ ଶିଶୁଠାରେ ଦେଖାଦିଏ । ୧ମଟି ହେଲା ବାହାରୁ ଦିଆଯାଉଥିବା ଖାଦ୍ୟ  ଶିଶୁପକ୍ଷେ ସୁଶମ ନ ହେଲେ ପୁଷ୍ଟିହୀନତାର ବିପଦ । ୨ୟରେ ବାହାର ଖାଦ୍ୟ ରୋଗଜୀବାଣୁ ଦ୍ବାରା ସଂକ୍ରମିତ ହେଲେ ଶିଶୁ  ରୋଗିଣା ହୋଇଯିବାର ବିପଦ । ଏ ଦୁଇଟିଯାକ ବିପଦ ଶିଶୁର ପୌଷ୍ଟିକତାରେ ବାଧକ  ହୁଏ । ପ୍ରଥମ କାରଣଟିକୁ ମୁଖ୍ୟ ଓ ଦ୍ବିତୀୟଟିକୁ  ଗୌଣଭାବେ ଧରାଯାଇପାରେ । ଉଭୟ କଧ୍ୟ ଏକ ସମୟରେ ଶିଶୁଠାରେ ଦେଖାଯାଇପାରେ । \r\n\t\tଶରୀରର ସୁସ୍ଥତା ତଥା ସର୍ବାଙ୍ଗୀଣ ବୃଦ୍ଧି ପାଇଁ ଶିଶୁ ଖାଦ୍ୟରୁ ହିଁ ଶକ୍ତି ଆହରଣ କରେ । ଖାଦ୍ୟ ସୁଷମ ନହେଲେ ଶିଶୁ ଠିକ୍ ଭାବେ ବଢ଼ିପାରେ ନାହିଁ । ଖାଦ୍ୟ କହିଲେ , ଶ୍ବେତସାର , ପୁଷ୍ଟିସାର ଓ ସ୍ନେହସାରକୁ ବିଶେଷ ଭାବେ ବୁଝାଏ । ହେଲେ ଖାଦ୍ୟରେ ସନ୍ତୁଳନ ପାଇଁ ଧାତବ ପଦାର୍ଥ ,ଲବଣ , ଖାଦ୍ୟପ୍ରାଣ  (ଭିଟାମିନ୍) ଓ ଆବଶ୍ୟକ  ପରିମାନରେ ଜଳ ଆବଶ୍ୟକ ହୁଏ । ଏ ସମସ୍ତର ସନ୍ତୁଳିତ ସମଷ୍ଟି ହିଁ ଶିଶୁର ସୁଷମ ଖାଦ୍ୟ ।\r\n   \tଖାଦ୍ୟରେ ପୁଷ୍ତିସାର କମିଗଲେ ଶିଶୁଠାରେ ପୁଷ୍ଟିହୀନତା ହୁଏ ବୋଲି ଏକ ସାଧାରଣ ଧାରଣା । କିନ୍ତୁ ଏହା ସମ୍ପୁର୍ଣ୍ଣ ସତ୍ୟ ନୁହେଁ । ଖାଦ୍ୟରେ ଉପଯୁକ୍ତ ପରିମାଣରେ ପୁଷ୍ଟିସାର ଯୋଗାଇ ଦେଲେ  ମଧ୍ୟ ଶିଶୁଠାରେ ପୁଷ୍ଟିହୀନତା  ଦେଖାଯାଇପାରେ । \r\n\tଶିଶୁଠାରେ କୌଣସି ରୋଗ ଯଥା -   ଝାଡ଼ାରୋଗ , ମ୍ୟାଲେରିଆ ,ମିଳିମିଳା ଆଦି ଦେଖାଦିଏ , ଶିଶୁ ପୁଷ୍ଟିହୀନ ହୋଇପଡ଼େ । ସେଇଭଳି  ପରାଙ୍ଗଭୋଜୀ କୃମିଦ୍ବାରା ଆକ୍ରାନ୍ତ ହେଲେ ଶିଶୁର ପାଚନ  ପ୍ରଣାଳୀରେ ଶୋଷଣ ପ୍ରକ୍ରିୟା ବ୍ୟାହତ ହୁଏ ।   ଫଳରେ ଖାଦ୍ୟରୁ ଆବଶ୍ୟକୀୟ ଶକ୍ତି ଆହରଣ କରିପାରେ ନାହିଁ କି ଖାଦ୍ୟରେ ଥିବା ଶକ୍ତି ଶରୀରର ତନ୍ତୁଗଠନ ଓ ବୃଦ୍ଧିରେ ବ୍ୟବହୃତ ହୋଇପାରେ ନାହିଁ ।\r\n\tସାମାଜିକ ଚଳଣି ଭିତରେ ଅନେକ ପରିବାରରେ ବଢ଼ୁଥିବା ଶିଶୁକୁ  ଆମିଷ ଖାଇବାକୁ ଦିଆଯାଏ ନାହିଁ । କ୍ରମବର୍ଦ୍ଧମାନ ଶିଶୁ ନିଜର ବୃଦ୍ଧି ପାଇଁ ଅଧିକ ପରିମାଣରେ  ଶ୍ବେତସାର ଓ ସ୍ନେହସାର ଏବଂ ପୁଷ୍ଟିସାର ଆବଶ୍ୟକ  କରେ । ତାହା ସାଧାରଣ ଭାବେ ଭାତ ,ରୁଟି ,ଫଳ, ମିଠା, ତେଲ , ଘିଅ, ଡାଲି , ଚୀନାବାଦାମ , ଦୁଧ ,ଅଣ୍ଡା , ମାଂସ , ମାଛ ଆଦିରୁ ପ୍ରଚୁର ପରିମାଣରେ ମିଳେ । କେତେକ ଅନ୍ଧବିଶ୍ବାସ ଓ ଅଜ୍ଞତା ଯୋଗୁଁ ଶିଶୁକୁ ଏହିଭଳି ଖାଦ୍ୟ  ଦିଆଯାଏ ନାହିଁ । ଉପରୋକ୍ତ ଉପାଦାନଗୁଡ଼ିକ ଆବଶ୍ୟକତା ଅନୁସାରେ ନ ପାଇବା ଫଳରେ ଶିଶୁଟିର ବୃଦ୍ଧି ଉପଯୁକ୍ତ ଭାବେ ହୋଇପାରେ ନାହିଁ । ଶିଶୁର ମାଂସପେଶୀ ସମତୁଲ ଭାବେ ବଢ଼ିପାରେ ନାହିଁ । ଶିଶୁର ବୃଦ୍ଧି ବାଧାପ୍ରାପ୍ତ ହୁଏ ଓ ସେ ବାଙ୍ଗରା ହେଇଯାଏ । ସବୁଜ ପନିପରିବା ଦେଲେ ଶିଶୁ ପର୍ଯ୍ୟାପ୍ତ ପରିମାଣରେ ଅନ୍ୟାନ୍ୟ ଖାଦ୍ୟସାର ମଧ୍ୟ ପାଇଥାଏ । କିନ୍ତୁ ସମାଜର ନିମ୍ନବର୍ଗର  ପରିବାରରେ ଏକବର୍ଷ ଯାଏଁ , ଏ ସମସ୍ତ ଖାଦ୍ୟରେ ପ୍ରତିରୋଧ କରାଯାଉଥିବାରୁ ଶିଶୁ ସନ୍ତୁଳିତ ଖାଦ୍ୟ ନ ପାଇ ବୃଦ୍ଧି ପାଇଁ ଆବଶ୍ୟକ ଶକ୍ତି ଆହରଣ କରିପାରେ ନାହିଁ ।\r\n\tବଦ୍ଧମୂଳ ଅନ୍ଧବିଶ୍ବାସ , ତଥା ଖାଦ୍ୟ ସମ୍ବନ୍ଧୀୟ ଭ୍ରାନ୍ତଧାରଣା ଓ ଅଜ୍ଞତା ଅନେକ ସମୟରେ ଶିଶୁକୁ ପୁଷ୍ଟିହୀନତା ଆଣିଦିଏ । ଏଣୁ କାରଣ ଏବଂ ଲକ୍ଷଣକୁ ବିଚାରକୁ ନେଇ ପୁଷ୍ଟିହୀନତାକୁ କ୍ବାସିଓର୍କର୍ ଓ ମାରାସମସ୍ ଏହି ଦୁଇଟି ଭାଗରେ ବିଭକ୍ତ କରାଯାଇଛି । \r\nଅପପୁଷ୍ଟି ରୋଗର  ଲକ୍ଷଣ    \r\nକ୍ବାସିଓର୍କର୍ -  ଏହି   ଧରଣର ଅପପୁଷ୍ଟି ଶିଶୁର ଶରୀର ବୃଦ୍ଧି ହୁଏ ନାହିଁ । ତା’ର ଓଜନ କମିଯାଏ । ଶିଶୁଟି ଉଚ୍ଚତାରେ ନ ବଢ଼ି ବାଙ୍ଗରା ହୋଇଯାଏ । ହାତ ମୁହଁ ଫୁଲିଯାଏ । ସେ ଖେଳକୁଦରେ ଆଗ୍ରହ ଦେଖାଏ ନାହିଁ । ସବୁବେଳେ ଗେଁ ଗେଁ ହୋଇ କାନ୍ଦୁଥାଏ । ତା’ ମୁହଁରୁ ହସ ଉଭେଇଯାଏ । ମୁଣ୍ଡର ବାଳ କହରା ପଡ଼ିଯାଏ  । ବାଳକୁ ଧରୁ ଧରୁ ତାହା ଉପୁଡ଼ି ଆସେ । ଅପପୁଷ୍ଟି ରୋଗ ଭୋଗୁଥିବା ଶିଶୁର ଚମରେ ଘା’ ହୋଇଯାଏ ।\r\nମାରାସମସ୍ -   ମାରାସମସ୍ ରୋଗ ଭୋଗୁଥିବା ଶିଶୁର ଶରୀର ଅତ୍ୟନ୍ତ କ୍ଷୀଣ ହୋଇଯାଇଥାଏ । ଚର୍ମତଳୁ ଚର୍ବି ଓ ମାଂସପେଶୀର କ୍ଷୟଘଟେ । ଫଳରେ ହାଡ଼ୁପରେ ଖାଲି ଚମଟି ଘୋଡ଼େଇ ହୋଇ ରହିଥିବା ଭଳି ଜଣାପଡ଼େ  ଶିଶୁର ଓଜନ ଯଥେଷ୍ଟ ହ୍ରାସ ପାଏ । ଅଧିକାଂଶ ସମୟରେ ତା’ର ପତଳା ଝାଡ଼ା ହୁଏ । ଏହିଭଳି ପିଲାଠାରେ ଖୁବ୍ ଚିଡ଼ା ସ୍ବଭାବ ପରିଲକ୍ଷିତ ହୁଏ ।\r\nପ୍ରତିକାର \r\n\t ସାମାନ୍ୟ କିମ୍ବା ମଧ୍ୟମଧରଣର ଆକ୍ରାନ୍ତ ହୋଇଥିଲେ ଶିଶୁଟିକୁ ଘରେ ରଖି ଚିକିତ୍ସା  କରାଯାଇପାରେ । ଶିଶୁର ପିତାମାତାଙ୍କୁ କିପରି ଭାବରେ ଖାଦ୍ୟରେ ପରିବର୍ତ୍ତନ କରାଯିବା ଆବଶ୍ୟକ  ଓ କି କି  ଖାଦ୍ୟସାର ଅଭାବରହୁଛି ଜଣାଇଦେବା ଆବଶ୍ୟକ । ସ୍ଥାନୀୟ ଭାବେ ମିଳୁଥିବା ଶସ୍ତା ଖାଦ୍ୟ ଉପରେ ଅଧିକ ଗୁରୁତ୍ବ ଦିଆଯିବା ଉଚିତ । ମହଙ୍ଗା ଖାଦ୍ୟ କେବଳ ବିଶେଷ ପରିସ୍ଥିତିରେ ବ୍ୟଭାର କରାଯିବାକୁ କୁହାଯିବା ଉଚିତ । \r\n-\tପିତାମାତାଙ୍କୁ ପୁଷ୍ଟିସାର  ଶ୍ବେତସାରର ଗୁରୁତ୍ବ ବୁଝାଇଦେବା ଉଚିତ ।\r\n-\tଶିଶୁକୁ ପର୍ଯ୍ୟାପ୍ତ ପରିମାଣରେ ଟାଣ ଓ ଅର୍ଦ୍ଧତରଳ ଖାଦ୍ୟ ଦେବାକୁ ପରାମର୍ଶ ଦିଆଯିବା ଉଚିତ ।\r\n-\tକେବଳ ମା’କ୍ଷୀର କ୍ରମବର୍ଦ୍ଧମାନ ଶିଶୁପାଇଁ ଯଥେଷ୍ଟ ନୁହେଁ ବୋଲି ବୁଝାଇବାକୁ ହେବ ।\r\n-\tଫଳରେ ଉକ୍ତ ପରିବାର ସହ ସ୍ଥାନୀୟ ବାସିନ୍ଦାମାନେ ଏ ଶିକ୍ଷାରୁ ଉପକୃତ ହେବେ ଓ ଅଯଥା ଚିକିତ୍ସାଳୟରେ ରହି ଅଧିକ ଖର୍ଚ୍ଚାନ୍ତରୁ ଓ ଅନ୍ୟାନ୍ୟ ରୋଗ ସଂକ୍ରମଣରୁ ରକ୍ଷା ପାଇବେ ।\r\nଚିକିତ୍ସାଳୟରେ ଚିକିତ୍ସା – ଗୁରୁତର ଭାବେ ପୀଡ଼ିତ ଶିଶୁ ଚିକିତ୍ସାଳୟରେ ଚିକିତ୍ସିତ ହେଲେ ଭଲ । କାରଣ ଅଧିକ ପୁଷ୍ଟିସାର ସହ ସନ୍ତୁଳିତ ଖାଦ୍ୟ ଶିଶୁକୁ ଦେବାକୁ ପଡ଼େ ଓ ତାହା ଡାକ୍ତରମାନେ ହିଁ ନିର୍ଣ୍ଣୟ କରିପାରିବେ । ଖାଦ୍ୟ ସ୍ଥାନୀୟ ପରିବେଶରୁ ମିଳୁଥିବା ସାମଗ୍ରୀରୁ ଗ୍ରହଣ କଲେ ଭଲ ।\r\nକିପରି ଭାବେ ଶିଶୁକୁ ଖାଦ୍ୟ ଦିଆଯିବା ଉଚିତ -  ଅଳ୍ପ ପରିମାଣର ଖାଦ୍ୟ ଅଳ୍ପସମୟ ବ୍ୟବଧାନରେ ଦେଲେ ଶିଶୁ ବହୁଥର ଖାଇବାର ସୁଯୋଗ ପାଇବ ଓ  ତହିଁରୁ ଶକ୍ତି ଆହରଣ ଦ୍ବାରା ଅପୌଷ୍ଟିକତା ଦୂର ହେବ ।\r\n\tଶିଶୁର ଯଦି ନିଜର ଖାଇବାର ଶକ୍ତି ନଥାଏ , ତେବେ ଖୁଆଇବା ନଳୀ ବ୍ୟବହାର କରାଯାଇ ପାରେ । କ୍ରମେ ଶିଶୁର ଅବସ୍ଥାର ଉନ୍ନତି ଘଟିଲେ ଖାଦ୍ୟ ନିଜ ଇଚ୍ଛାନୁସାରେ ଖାଇବାକୁ ସ୍ବାଧୀନତା ଦିଆଯିବା ଉଚିତ । \r\n\tକେତେକ ଶିଶୁ ଲାକଟୋଜଯୁକ୍ତ ଖାଦ୍ୟ ପାଚନ କରିପାରନ୍ତି ନାହିଁ । ଫଳରେ ପାଣି ଭଳି ପତଳା ଝାଡ଼ାହୁଏ । ଶିଶୁ ଚିକିତ୍ସାରେ ବାଧାଘଟେ । ସେ କ୍ଷେତ୍ରରେ ଲାକ୍ଟୋଜହୀନ  କ୍ଷୀର ଅଥବା ସୋୟାବିନ୍ କ୍ଷୀର କିମ୍ବା ପୁଷ୍ଟିସାରଯୁକ୍ତ ପନିପରିବାQ ଖାଇବାକୁ ଦିଆଯିବା ଉଚିତ । \r\n-\tରକ୍ଥୀନତା ଓ ଖାଦ୍ୟପ୍ରାଣ ଅଭାବର ଚିକିତ୍ସା କରାଯିବା ଉଚିତ ।\r\n-\tଶରୀରରେ ଜଳ ଅଂଶ କମିଥିଲେ ତଥା ଲବଣ ଅସନ୍ତୁଳନ (Electrolyte imalance)ଘଟିଥିଲେ ପୁଷ୍ଟିହୀନ ରୋଗୀର ଅଧିକ କ୍ଷତି କରେ । ଏଣୁ ଏ ସମସ୍ତର ଅଭାବ ପୂରଣ କରାଯିବ ଅଉଚିତ । \r\n-\tଶିଶୁ ଯଦି କୌଣସି ରୋଗ ଦ୍ବାରା ସଂକ୍ରମିତ ହୋଇଥାଏ କିମ୍ବା କୃମିଦ୍ବାରା ଆକ୍ରାନ୍ତ ହୋଇଥାଏ – ତା’ର ନିରାକରଣ ପାଇଁ  ଉପଯୁକ୍ତ ଔଷଧର ବ୍ୟବସ୍ଥା କରାଯିବା ଉଚିତ । କେବଳ ନିରାପତ୍ତା ପାଇଁ ଆଣ୍ଟିବାୟୋଟିକ୍ ଔଷଧ ଚିକିତ୍ସାରେ ରଖିବାର ଯୁକ୍ତିଯୁକ୍ତତା ନାହିଁ ।\r\nଚିକିତ୍ସାରେ ସୁଫଳ ଜାଣିବ କିପରି ?\r\n୧. ଶିଶୁର ଓଜନ ବୃଦ୍ଧି ହିଁ ଉତ୍ତମ ଚିକିତ୍ସାର ପ୍ରକୃଷ୍ଟ ମାନଦଣ୍ଡ ।\r\n୨ . ଶିଶୁଠାରେ ସକ୍ରିୟତା ଓ ଚଞ୍ଚଳତା ବୃଦ୍ଧିପାଏ ।\r\n୩ . ହସ ହସ ମୁହଁରେ ଶିଶୁ ଭୋକ ହେବାର ସୂଚନା ଦିଏ ।\r\n୪ . ଶରୀରର ଫୁଲା କମିଯାଏ ।\r\n୫ . ପ୍ଳୀହା , ଯକୃତର ବୃଦ୍ଧି ଓ ଅନ୍ତନଳୀ ଆକ୍ରାନ୍ତ କମିଯାଏ ।\r\n୬.  ଏକ ମାସରୁ ୩ମାସ ଭିତରେ ଶିଶୁର ଉଚ୍ଚତା ସହ ଓଜନ ପରିମାପ ସମତୁଲ ହୋଇଗଲେ ଚିକିତ୍ସା ଫଳପ୍ରଦ ହୋଇଛି ଓ ଶିଶୁ ଅପପୁଷ୍ଟି ରୋଗରୁ ଭଲ ହେଲାବୋଲି  ଜଣାଯାଏ ।  \r\n',health
'﻿ପିଲାଙ୍କ କାଶ \r\nଡାକ୍ତର ନିତ୍ୟାନନ୍ଦ ସ୍ବାଇଁ\r\n[କାଶ ନିଜେ ଏକ ରୋଗ ନୁହେଁ । ବିଭିନ୍ନ ରୋଗରେ କାଶ ଏକ ଲକ୍ଷଣରୂପେ ପ୍ରକାଶ ପାଇଥାଏ । ‘ ପିଲାର କାଶ ହେଉଛି’ – ଏହା ମାଆମାନଙ୍କର ଏକ ଅତି ସାଧାରଣ ଅଭିଯୋଗ ।]\r\nହୁଏ କିପରି \r\nକାଶିବା ପୂର୍ବରୁ ରୋଗୀ ପ୍ରଥମେ ଜୋରରେ ପ୍ରଶ୍ବାସ ନେଇଥାଏ । ସ୍ବରପେଟିକାରେ ରହିଥିବା କଣ୍ଠଦ୍ବାର ବା ଗ୍ଳଟିସ୍ (glottis) ଆଂଶିକ ଭାବରେ  ବୁଜି ହୋଇଯାଏ  ଏବଂ ସେହି ଅଳ୍ପ ମେଲା ରହିଥିବା ଦ୍ବାରଦେଇ  ନିଃଶ୍ବାସବାୟୁ ହଠାତ୍ ବାହାରକୁ ଚାଲିଆସେ । ପୁଣି ଏହି ନିଃଶ୍ବାସ ବାୟୁ ବାହାରକୁ ବାହାରିଥାଏ ଖୁବ୍ ଜୋରରେ । ଏହି କ୍ରିୟାଟିକୁ  ସଂପାଦନ କରିବାରେ ଭାଗ ନେଇଥାନ୍ତି ନିଃଶ୍ବାସକ୍ରିୟାର  ଦାୟିତ୍ବ ତୁଲାଉଥିବା ମାଂସପେଶୀମାନ । ଉକ୍ତ ମାଂସପେଶୀଗୁଡ଼ିକ ଜୋରରେ ସଂକୁଚିତ ହେବାଫଳରେ କାଶିବା କ୍ରିୟା ଫଳବତୀ ହୋଇଥାଏ । \r\n  \t\tକାଶିବା ଏକ ପ୍ରତିକ୍ଷିପ୍ତ କ୍ରିୟା । ଏହାକୁ ନିୟନ୍ତ୍ରଣ କରିବା ନିମନ୍ତେ ସୁଷମ୍ନାକାଣ୍ଡର ଶୀର୍ଷରେ ଥିବା ମେଡ଼ୁଲ୍ଲା ନାମକ ଅଂଶରେ ରହିଛି ସ୍ବତନ୍ତ୍ର ସ୍ନାୟୁକେନ୍ଦ୍ର । ଗ୍ରସନୀ ବା ‘ଫାରିଂକ୍ସ’(pharynx), ସ୍ବରପେଟିକା ବା ‘ଲାରିଂକ୍ସ’ (larynx), ଶ୍ବାସନଳୀ ବା ‘ଟ୍ରାକିଆ’   (trachea) , ଶ୍ବସନୀ ବା ‘ବ୍ରୋଙ୍କସ୍’  (bronchi)ଏବଂ ଫୁସଫୁସକୁ ଆଚ୍ଛାଦାନ କରି ରଖିଥିବା ଆବରଣ (ଏହାକୁ ଡାକ୍ତରୀ ଭାଷାରେ ‘ପ୍ଳୁରା’(pleura) ବୋଲି କୁହନ୍ତି ) କୌଣସି ରୋଗଦ୍ବାରା ଆକ୍ରାନ୍ତ ହେଲେ ସେଗୁଡ଼ିକର କେତେକ ନିର୍ଦ୍ଧିଷ୍ଟ ସ୍ନାୟୁ ଉତ୍ତେଜିତ ହୋଇପଡ଼େ । ଏହି ଖବର ‘କାଶ କେନ୍ଦ୍ର’ ରେ ପହଞ୍ଚିବାମାତ୍ରେ ସ୍ନାୟୁମାଧ୍ୟମରେ କାଶକେନ୍ଦ୍ର ସ୍ବରପେଟିକା ଓ ଶ୍ବାସକ୍ରିୟାରେ ଭାଗ ନେଉଥିବା ମାଂସପେଶୀଗୁଡ଼ିକୁ ଆବଶ୍ୟକ କାର୍ଯ୍ୟାନୁଷ୍ଠାନ  ଗ୍ରହଣ କରିବା, ନିମନ୍ତେ ନିର୍ଦ୍ଦେଶ ପ୍ରେରଣ କରେ । ଫଳରେ ଜାତ ହୁଏ କାଶ ।\r\nପ୍ରାକୃତିକ ସୁରକ୍ଷା ବ୍ୟବସ୍ଥା \r\n\tକାଶ ହେଉଛି  ଆମ ଶରୀରର ଗୋଟିଏ ଗୁରୁତ୍ବ ପୂର୍ଣ୍ଣ ପ୍ରାକୃତିକ ସୁରକ୍ଷା  ବ୍ୟବସ୍ଥା । ଏହା ଶ୍ବାସତନ୍ତ୍ରକୁ ସୁରକ୍ଷିତ ରଖିବାପାଇଁ ଉଦ୍ଦିଷ୍ଟ । ଗ୍ରସନୀ , ଶ୍ବାସନଳୀ କି ଶ୍ବସନୀରେ ସଂକ୍ରମିତ କ୍ଷରଣ ଜମିଗଲେ ତା’କୁ ବାହାରକରିଦେବା ହେଲା କାଶର ପ୍ରଧାନ କାମ ।ତେଣୁ ପିଲାମାନଙ୍କୁ କାଶ ହେଲେ କାଶକୁ ଚାପିଦେବାପାଇଁ ବ୍ୟବସ୍ଥା କରିବା ନିରାପଦ ନୁହେଁ । କାରଣ ଏପରି କଲେ ଫୁସଫୁସ୍ ଭିତରେ ସେହି କ୍ଷରଣ ବାହାରି ନ ପାରି ଅଟକିଯାଏ । ଫଳରେ ତାହା ବାୟୁ ନେବା ଓ ଛାଡ଼ିବାରେ ଜାତ କରେ ବାଧା । ଫୁସଫୁସରେ ଥିବା ବାୟୁକୋଷଗୁଡ଼ିକ ଭିତରକୁ ଆବଶ୍ୟକ ପରିମାଣର ବାୟୁ ପ୍ରବେଶ କରି ନ ପାରିବାରୁ ବାୟୁକୋଷଗୁଡ଼ିକ କାର୍ଯ୍ୟରହିତ  ହୋଇପଡ଼ନ୍ତି ଓ ବୁଜି ହୋଇଯାଆନ୍ତି । ତାହଛଡ଼ା ଫୁସଫୁସରେ ମଧ୍ୟ ଜାଥୁଏ ବିଭିନ୍ନ ପ୍ରକାରର ଜଟିଳତା ।\r\nଅନ୍ୟ ପକ୍ଷରେ ପିଲାଟି ବାରମ୍ବାର କାସଶିଲେ ସେ ନିଦରେ ଶୋଇପାରେନି କି ଭଲ ଭାବରେ ଖାଇପାରେନି  । ସେ କ୍ରମେ ଦୁର୍ବଳ ହୋଇପଡ଼େ । ଏହି କାରଣରୁ ତାହାଠାରେ ପ୍ରକାଶପାଇପାରେ ବାନ୍ତି ଲକ୍ଷଣ । ତେଣୁ ପିଲାମାନଙ୍କ କାଶ ଲକ୍ଷଣକୁ ଅଭେଳା କରିବା ଉଚିତ ନୁହେଁ ।\r\nକାରଣ\r\n\tଅନେକ ରୋଗରେ କାଶ ଏକ ସାଧାରଣ ଲକ୍ଷଣ ଭାବରେ ପ୍ରକାଶ ପାଇଥାଏ । ତେଣୁ କେଉଁ ରୋଗରେ ଆକ୍ରାନ୍ତ ରୋଗରେ ଆକ୍ରାନ୍ତ ହୋଇପଡ଼ିବାରୁ କାଶ ହେଉଛି , ତାହା ଆଗେ ନିର୍ଣ୍ଣୟ କରିବା ଦରକାର । ରୋଗ ନିର୍ଣ୍ଣୟକରି ଉଚିତ ଚିକିତ୍ସାକଲେ ରୋଗ ଆରୋଗ୍ୟ ହୋଇଯିବା ସଂଗେ ସଂଗେ  କାଶ ଲକ୍ଷଣ ବି ଦୁର  ହୋଇଯାଏ ।\r\nତେବେ ପିଲାର କାଶ ସଂକ୍ରାନ୍ତରେ ମାଆକୁ ତଥା ବଡ଼ ପିଲାହୋଇଥିଲେ ପିଲାକୁ ପଚାରି ବୁଝିନେବା ଦରକାର ପଡ଼େ । ଯେପରିକି –\r\n>    କାଶ ଲକ୍ଷଣ ହଠାତ୍ ଆରମ୍ଭ ହୋଇଛି କି କିଛିଦିନ ଧରି ଏହା ଲାଗି ରହିଛି ?\r\n>      ଜ୍ବର ହେଉଛି କି ?\r\n>       କାଶରେ କଫ ପଡ଼ୁଛି କି ? କଫ ପଡ଼ୁଥିଲେ ତା’ର ରଙ୍ଗ କିପରି ଓ ତାହା ଗନ୍ଧ ଛାଡ଼ୁଛି କି ?\r\n>        କଫରେ ରକ୍ତ ପଡ଼ୁଛି କି ?\r\n>        ପିଲାଠାରେ ଆଗରୁ କେବେ ଏପରି ଅସୁସ୍ଥତା ପ୍ରକାଶ ପାଇଥିଲା କି ?\r\nସୁତରାଂ ମାଆମାନେ ଏହିସବୁ ବିଷୟରେ ଲକ୍ଷ୍ୟରଖି ସେହି ଅନୁସାରେ ଡାକ୍ତରଙ୍କୁ ଜଣାଇପାରିଲେ ରୋଗର ଚିକିତ୍ସା ସହଜ ହୋଇଯାଏ ।\r\n\tସାଧାରଣ ସର୍ଦ୍ଦିଜ୍ବର , ସାଇନସାଇଟିସ୍ ରାଇନାଇଟିସ୍ ବା ନାକ ଭିତର ଝିଲ୍ଲୀର ସଂକ୍ରମଣ , ଟନସିଲାଇଟିସ୍ , ଫାରିଞ୍ଜାଇଟିସ୍ , ଲାରିଂଜାଇଟିସ୍ , ବ୍ରୋଙ୍କାଇଟିସ୍ ଆଦି ପ୍ରଦାହସଂପର୍କିତ ରୋଗରେ କାଶ ଏକ ସାଧାରଣ ଲକ୍ଷଣ ।\r\n\tଆଲର୍ଜି ଓ ଆଜମା , ନିମୋନିଆ , ମିଳିମିଳା , ଲହରାକାଶ  ଇତ୍ୟାଦି କ୍ଷେତ୍ରରେ ମଧ୍ୟ କାଶ ହୋଇଥାଏ ।\r\n \t\tଧୂଳି, ଧୂଆଁ କି ବାହାରର କୌଣସି ଦ୍ରବ୍ୟ ଶ୍ବାସନଳୀ ଭିତରକୁ ପଷି ଅଟକି ଗଲେ କାଶ ଲକ୍ଷଣ ପ୍ରକାଶ ପାଏ ।\r\n\tଉପରୋକ୍ତ କାରଣଗୁଡ଼ିକ ଯୋଗୁ କାଶ ଲକ୍ଷନ ସଂଗେ ସଂଗେ ପ୍ରକାଶ ପାଇଥାଏ ।\r\n\tକିନ୍ତୁ ସାଇନସାଇଟିସ୍ , ରାଇନାଇଟିସ୍ ,ଆଜମା , ଯକ୍ଷ୍ମା , ଫୁସଫୁସରେ ବଥ ଇତ୍ୟାଦି ଦୀର୍ଘକାଳିକ ରୋଗରେ କାଶ ଲକ୍ଷଣ ବହୁଦିନଧରି ଲାଗି ରହିଥାଏ । ପିଲାଟି ଗୋଲକୃମି ଓ ଅଙ୍କୁଶ  କୃମି ବା ହୁକଓର୍ମ୍ ରୋଗରେ ଆକ୍ରାନ୍ତ ହୋଇଥିଲେ ମଧ୍ୟ କାଶ ହୁଏ । ଲସିକାଗ୍ରନ୍ଥି ଫୁଲି ଶ୍ବାସନଳୀକୁ ଚାପି ଦେଉଥିଲେ ଦୀର୍ଘକାଳିକ କାଶ ହେବା ସ୍ବାଭାବିକ ।\r\n \tସର୍ଦ୍ଦି , ମିଳିମିଳା , କୃମିରୋଗ  ଇତ୍ୟାଦି କ୍ଷେତ୍ରରେ  ଶୁଖିଲା କାଶ ହୁଏ । ବ୍ରୋଙ୍କାଇଟିସ୍ , ନିମୋନିଆ , ଫୁସଫୁସ୍ ବଥ , ଯକ୍ଷ୍ମା ଇତ୍ୟାଦି କାଶରେ କଫପଡ଼େ , ଏପରିକି କଫରେ ରକ୍ତ ମଧ୍ୟ ପଡ଼ିପାରେ ।\r\n\t\tଆଜମା ବା ଶ୍ବାସରୋଗ ଓ ଲହରାକାଶ ରୋଗ ହେଲେ କାଶ ହେବାସହ ନିଃଶ୍ବାସ ନେବା ଆଣିବା କଲାବେଳେ ସଁ ସଁ ଶଦ୍ଦ ଜାତ ହୋଇଥାଏ ।\r\nରୋଗ ନିର୍ଣ୍ଣୟ  \r\n\tଦୀର୍ଘଦିନ ଧରି ଲାଗିରହିଥିବା କାଶ ବଡ଼ ବିରକ୍ତିକର । ଏହା ବାପାମା’ଙ୍କୁ  ବ୍ୟତିବ୍ୟସ୍ତ କରିପକାଏ । ପିଲାର କାଶକଷ୍ଟ ସେମାନଙ୍କ ପାଇଁ ବି ଅସହ୍ୟ ହୋଇପଡ଼େ ।\r\nବୟସ \r\nପିଲାର ବୟସ କାଶର କାଶର କାରଣ ସମ୍ବନ୍ଧରେ କିଛି କିଛି ସୂଚନା ପ୍ରଦାନ କରିପାରେ । ଯେପରିକି – \r\n•\tପିଲାର  ଜନ୍ମ ସମୟରୁ କାଶ ଲକ୍ଷଣ ପାଇଥିଲେ ତାହାଠାରେ କୌଣସି ଜନ୍ମଗତ ତ୍ରୁଟି ରହିଥିବାର ସନ୍ଦେହ କରାଯାଇପାରେ ।\r\n•\tମାଆର ପ୍ରସବଦ୍ବାର ଦେଇ ଶିଶୁଟି ଭୂମିଷ୍ଠ ହେବାବେଳେ ପ୍ରସବଦ୍ବାରରେ ଲାଗିଥିବା ଜୀବାଣୁ ନବଜାତ ଶିଶୁକୁ ସଂକ୍ରମିତ କରାଇ କାଶ ଲକ୍ଷଣ ପ୍ରକାଶ କରିବାର ସମ୍ଭାବନା ଅଛି ।\r\n•\tଏକ ବର୍ଷ ବୟସପୂରି ନଥିବା ଶିଶୁମାନଙ୍କଠାରେ ପରିଲକ୍ଷିତ ହୋଇପାରେ ଦୀର୍ଘକାଳିକ  କାଶ ।କ୍ଷୀର ,ଲାଳ କିମ୍ବା ପାକସ୍ଥଳୀରୁ ବାହାରି ଆସିଥିବା ଉପାଦାନ ଶ୍ବାସନଳୀ ଭିତରକୁ ପଶିଯିବାଫଳରେ ପଶିଯିବା ଫଳରେ  ଫୁସଫୁସରେ ପ୍ରଦାହ ଜାତ ହୋଇ ଏପରି ପରିଣାମ ଜାତ କରିପାରେ । ଭୂତାଣୁ ଜନିତ ଶ୍ବସନୀପ୍ରଦାହ , ଆଜମା କିମ୍ବା ଲହରାକାଶ ମଧ୍ୟ ଏହାର କାରଣ ହେବା ସମ୍ଭବ ।\r\n•\tବୟସ ଆହୁରି ଟିକିଏ ବଢ଼ିଗଲେ ଭୂତାଣୁଜନିତ ଶ୍ବସନୀପ୍ରଦାହ , ଆଲର୍ଜିଜନିତ ଶ୍ବସନୀପ୍ରଦାହ ,  ଆଜମା ଓ ଫୁସଫୁସୀୟ ସଂକ୍ରମଣ ଇତ୍ୟାଦି ଯୋଗୁ  ବହୁଦିନ ଧରି କାଶ ଲାଗି ରହିପାରେ ।\r\n•\tକେତେକ କ୍ଷେତ୍ରରେ କୌଣସି ଅସୁସ୍ଥତା ଏଥିପାଇଁ  ଦାୟୀ ନ ରହି  ପିଲାଠାରେ ମନସ୍ତାତ୍ତ୍ବିକ କାରଣ ଏଥିପାଇଁ ଦାୟୀ ହୋଇପାରେ । ସ୍କୁଲକୁ ଯିବାପାଇଁ ଚାହୁଁ ନ ଥିବା ପିଲାଠାରେ ଏ ଧରଣର କାଶ ବାହାରିବା ଏକ ସାଧାରଣ ଘଟଣା ।\r\n•\tତେବେ ପ୍ରାୟ ପ୍ରତି ବୟସଗୋଷ୍ଠୀରେ ଆଜମା , ଲହରାକାଶ , ଭୂତାଣୁଜନିତ  ଶ୍ବସନୀପ୍ରଦାହ ବା ଭାଇରାଲ୍  ବ୍ରୋଙ୍କାଇଟିସ୍ ଯୋଗୁ କିମ୍ବା ଶ୍ବାସନଳୀ ଭିତରକୁ ବାହାରର କୌଣସି ଛୋଟ ବସ୍ତୁ ପଶିଯିବା ଯୋଗୁ ଦୀର୍ଘକାଳିକ କାଶ ହୋଇଥାଏ ।\r\nକାଶର ପ୍ରକାରରେ ପାର୍ଥକ୍ୟ  \r\n\tପିଲାର କାଶ ହେଉଥିଲେ ମଧ୍ୟ ସବୁ କ୍ଷେତ୍ରରେ କାଶର ପ୍ରକାର ସମାନ ନ ହୋଇପାରେ । ଉଦାହରଣ ସ୍ବରୁପ , ଲହରାକାଶ ବା ହୁପିଙ୍ଗକାଶ ରୋଗରେ ହୋଇଥାଏ ଅଛିଣ୍ଡା କାଶ । କାଶ ଚାଲିଥାଏ ପ୍ରାୟତଃ ସବିରାମ ଭାବରେ । ସ୍ବରପେଟିକା ଓ ଶ୍ବାସନଳୀରେ ରୋଗଯୋଗୁ କାଶ ଲକ୍ଷଣ ପ୍ରକାଶ ପାଇଲେ ସେହି କାଶ କଂସାବାଡ଼େଇବା ଭଳି ଶଦ୍ଦ କରିଥାଏ । ସର୍ଦ୍ଦି ହେଲେ ହୁଏ ଶୁଖିଲା କାଶ । ମନସ୍ତାତ୍ତ୍ବିକ କାରଣ ଯୋଗୁ  ହେଉଥିବା କାଶ ମଟରଗାଡ଼ିର ହର୍ଣ୍ଣ ବଜାଇବା ଧ୍ବନିସହ ତୁଳନୀୟ ।\r\nକାଶରେ ପଡ଼ୁଥିବା କଫରେ ପାର୍ଥକ୍ୟ  \r\n\tଫୁସଫୁସରେ ବଥ ହେଲେ କଫ ପୂଯଭଳି ହୋଇଥାଏ । ଆଜମାରେ ଆସେ ଲାଳୁଆ କଫ । ରକ୍ତରେ ଇଓସିନୋଫିଲ୍ ନାମକ ଶ୍ବେତ କୋଷିକାଗୁଡ଼ିକର ସଂଖ୍ୟା ବଢ଼ିଯାଇଥିଲେ କଫ ହୁଏ ହଳଦିଆ । ଯକ୍ଷ୍ମା ଓ ବ୍ରୋଙ୍କିଏକ୍ଟାସିସ୍ (bronchiectasis)ନାମକ ରୋଗରେ କଫରେ ରକ୍ତ ପଡ଼ିଥାଏ ।\r\nଅନ୍ୟାନ୍ୟ  \r\nଆଜମା ରୋଗରେ ନିଃଶ୍ବାସପ୍ରଶ୍ବାସ ସମୟରେ ସଁ ସଁ ଶଦ୍ଦ ହେଉଥିବା ବେଳେ ବର୍ଷର କୌଣସି ନିର୍ଦ୍ଦିଷ୍ଟ ଋତୁରେ କାଶ ବାହାରିଲା ତାହାକୁ ଆଜମା ରୋଗ ହୋଇଥିବାର ସନ୍ଦେହ ଜାତ କରେ । ଶୀତଦିନେ ହେଉଥିବା କାଶର  ପଶ୍ଚାତରେ ଥାଏ ଭୁତାଣୁ ସଂକ୍ରମଣଭଳି କାରଣ । ପିଲାଠାରେ ଖାଦ୍ୟ ଉପାଦାନର ଅଭାବ ଯୋଗୁ ଅପପୁଷ୍ଟିଜାତ ହୋଇଥିଲେ ଯକ୍ଷ୍ମା , ହୁପିଙ୍ଗ କାଶ , ଆଜମା ଭଳି ରୋଗଯୋଗୁ ଦୀର୍ଘକାଳିକ କାଶ ହେବାର ସମ୍ଭାବନା ବେଶୀ ।\r\nପରୀକ୍ଷାନିରୀକ୍ଷା \r\n କାଶ ହେଉଥିବା ପିଲାର ଡକ୍ତରୀପରୀକ୍ଷା କରିବା ସଙ୍ଗେ ସଙ୍ଗେ ନିର୍ଦ୍ଧିଷ୍ଟଭାବରେ ରୋଗ ନିର୍ଣ୍ଣୟ କରିବା ନିମନ୍ତେ ଛାତିର ଏକ୍ସ-ରେ’ , କଫ ପରୀକ୍ଷା , ରକ୍ତ ପରୀକ୍ଷା  ଓ ମାଣ୍ଟୁ ପରୀକ୍ଷା (Mantoux Test ) ଇତ୍ୟାଦି କରାଯିବା ଅତି ସାଧାରଣ । ସ୍ଥଳ ବିଶେଷରେ ସିଟିସ୍କାନ ଏବଂ ଏଣ୍ଡୋସ୍କୋପି ପରୀକ୍ଷା କରିବା ଦରକାର ପଡ଼ିପାରେ ।\r\nଚିକିତ୍ସା \r\n\tକାଶ ଲକ୍ଷଣ ପ୍ରକାଶ ପାଉଥିଲେ ମୂଳ ରୋଗକୁ ନିର୍ଣ୍Zଣୟ କରାଯାଇ ତଦନୁରୂପ ଚିକିତ୍ସା କରାଯିବା ବିଧେୟ ।\r\nଶୁଖିଲା କାଶହେଲେ , ନିଦ ଓ ଖାଇବାରେ ବ୍ୟାଘାତ ଜନ୍ମାଉଥିବା କାଶ ହେଲେ , ନିରବଚ୍ଛିନ୍ନ କାହସ ଯୋଗୁ ପିଲା ଅତ୍ୟନ୍ତ ଅସ୍ବସ୍ତିବୋଧ କରୁଥିଲେ କିମ୍ବା କାଶି କାଶି  ହାଲିଆ ହୋଇପଡ଼ୁଥିଲେ କାଶ ବନ୍ଦ କରିବାନିମନ୍ତେ ନିର୍ଦ୍ଦିଷ୍ଟ  ଔଷଧ ବ୍ୟଭାର କରିବା ଉଚିତ ନୁହେଁ ।\r\nବହଳିଆ କଫ ବାହାରୁଥିଲେ ତାକୁ ତରଳ କରିବା ନିମନ୍ତେ  ନିର୍ଦ୍ଧିଷ୍ଟ ଔଷଧ ବ୍ୟବହାର କରାଯାଏ । କାରଣ କଫ ତରଳ ହୋଇଗଲେ ତା’ର ନିଷ୍କାସନ ସୁଗମ ହୋଇଯିବା ସ୍ବାଭାବିକ  ।\r\nଆଜମା ବା ଶ୍ବାସରୋଗ ଯୋଗୁ କାଶ ହେଉଥିଲେ ଶ୍ବସନୀଗୁଡ଼ିକୁ ସ୍ପୀତ କରେଇପାରୁଥିବା ଔଷଧ ଦିଆଯାଏ ।\r\nସ୍ଥଳ ବିଶେଷରେ ଆଣ୍ଟିବାୟୋଟିକ୍ ଔଷଧଦ୍ବାରା ଚିକିତ୍ସା କରାଯାଇଥାଏ । \r\n',health
'﻿ପିଲାଙ୍କଠାରେ ଡାଇବେଟିସ୍\r\nଡାକ୍ତର ପ୍ରସନ୍ନ କୁମାର ରାଠୋର\r\n[ ଡାଇବେଟିସ୍ ଏକ ଜଟିଳ ଶାରୀରିକ ଅବ୍ୟବସ୍ଥା । ଏହା ଇନସୁଲିନ୍ ହରମୋନ୍ ଅଭାବରୁ ବା ଇନସୁଲିନର କାର୍ଯ୍ୟକାରୀ କ୍ଷମତା କମିବା ହେତୁ ହୋଇଥାଏ ।ଏହି ରୋଗରେ ଗ୍ଳୁକୋଜ୍ ଓ ଅନ୍ୟ ଶକ୍ତିଦାୟୀ ଜୈବ ଜାଳେଣିର ଉପଯୋଗ ଠିକ୍ ଭାବେ ହୋଇପାରେ ନାହିଁ ।  ଏଥିରେ ଅନେକ ରକ୍ତନାଳିକା  ସମ୍ବନ୍ଧୀୟ ଓ ସ୍ନାୟୁ ସମ୍ବନ୍ଧୀୟ ବିକାର ଦେଖାଦିଏ । ]\r\n ପିଲାଙ୍କୁ ଡାଇବେଟିସ୍ ହୋଇଛି କହିଲେ ସମସ୍ତେ ବ୍ୟସ୍ତ ହୋଇଥାଆନ୍ତି । ସାଧାରଣଥ କୌଣସି ଏକ ଦେହ ଖରାପ ସହିତ  (ଜର ହେଉ ବା ଝାଡ଼ା ହେଉ) ଡାଇବେଟିସ ଆରମ୍ଭ ହୋଇଥାଏ । ବେଳେ ବେଳେ  କିଛି ନ ଥାଇ ପିଲା ଦୁର୍ବଳ ହୋଇଥାଏ । ପିଲାର ବାରମ୍ବାର ପରିସ୍ରା ହୁଏ । ବେଶୀ ଶୋଷ ଓ ବେଶୀ ଭୋକ ହୁଏ ।\r\nଡାଇବେଟିସ ମୁଖ୍ୟତଃ ଦୁଇପ୍ରକାରର । ପ୍ରଥମ ବର୍ଗ ଡାଇବେଟିସ୍ (ଟାଇପ୍ ଓ୍ବାନ୍ ଡାଇବେଟିସ) ଓ ଦ୍ବିତୀୟ ବର୍ଗ ଡାଇବେଟିସ୍ (ଟାଇପ୍ ଟୁ ଡାଇବେଟିସ) ।ପିଲାମାନଙ୍କୁ ସାଧାରଣତଃ ପ୍ରଥମବର୍ଗ (ଟାଇପ୍ ଓ୍ବାନ୍)ଡାଇବେଟିସ୍ ହୋଇଥାଏ । ପ୍ରଥମବର୍ଗ  ଡାଇବେଟିସ୍ ହେଲେ ଅଗ୍ନ୍ୟାଶୟର ବିଟାକୋଷରୁ ପ୍ରାୟତଃ ଇନସୁଲିନ୍ କ୍ଷରଣ ହୋଇ ନ ଥାଏ  । ଯାହା ବି ଅଳ୍ପ ପରିମାଣରେ କ୍ଷରିତ ହୁଏ ତାହା ଶରୀରର ଆବଶ୍ୟକତା ପାଇଁ ଯଥେଷ୍ଟ ନୁହେଁ । ତେଣୁ ଶରୀରରେ ଇନସୁଲିନ୍ ଅଭାବରୁ ରକ୍ତରେ ଗ୍ଳୁକୋଜ ଜୀବକୋଷରେ ବ୍ୟବହୃତ ହୋଇପାରେ ନାହିଁ । ପରେ ଘନ ଘନ ପରିସ୍ରା ହୁଏ । ମାତ୍ରାଧିକ ଶୋଷ ହୁଏ । ଅତ୍ୟଧିକ ଭୋକ ଲାଗେ । ପିଲାମାନଙ୍କ କ୍ଷେତ୍ରରେ ପ୍ରାୟତଃ କେତେ ସପ୍ତାହଧରି (ପ୍ରାୟ ୨ରୁ ୬ ସପ୍ତାହ ) ଏହି ଲକ୍ଷଣ ଦେଖାଦେଇଥାଏ ।\r\nପ୍ରଥମବର୍ଗ ଡାଇବେଟିସ୍ (ଟାଇପ୍ ଓ୍ବାନ ଡାଇବେଟିସ୍ ) ହେଲେ ଶୈଶବ ଓ କୈଶୋରର ସ୍ବାଭାବିକ ଜୀବନଯାପନ ପ୍ରଣାଳୀ ପ୍ରଭାବିତ ହୋଇଥାଏ । ଏହା ସେମାନଙ୍କର ସାମାଜିକ , ଶାରୀରିକ  ଓ ସାଂସ୍କୃତିକ ଜୀବନଧାରାକୁ ପ୍ରଭାବିତ କରେ । ଡାଇବେଟିସର ଫଳପ୍ରଦ ଚିକିତ୍ସା(Intensive treatment) ଦ୍ବାରାହିଁ ,ଚକ୍ଷୁ ରେଟିନାର କ୍ଷୟ ଓ ବୃକ୍କ (କିଡନି)ର କ୍ରମଶଃ ଅବନତି(ନେଫ୍ରୋପାଥି) କୁ ହ୍ରାସ  କରାଯାଇପାରିବ । ତେଣୁ ଯେତେ ଶୀଘ୍ର ସମ୍ଭବ ରକ୍ତରେ ଗ୍ଳୁକୋଜ୍ର  ସ୍ତରକୁ ସ୍ବାଭାବିକ ସ୍ତରର ପାଖାପାଖି ରଖାଯିବା ପାଇଁ ଚେଷ୍ଟା କରାଯାଏ ।\r\nପିଲାମାନଙ୍କୁ ସାଧାରଣତଃ ୫ରୁ ୭ ବର୍ଷ ଓ ବୟଃପ୍ରାପ୍ତି (Puberty)ସମୟରେ ଡାଇବେଟିସ୍ ହେବାର ସମ୍ଭାବନା ଅଧିକ ହୋଇଥାଏ । ଉଭୟ ବାଳକ / ବାଳିକା ବା କିଶୋର / କିଶୋରୀ ସମଅନୁପାତରେ  ଡାଇବେଟିସ୍ ଦ୍ବାରା ଆକ୍ରାନ୍ତ ହୋଇଥାଆନ୍ତି ।ଡାଇବେଟିସ୍ ହେଲେ ପ୍ରାୟ ଶତକଡ଼ା ୨୦ ପିଲାଙ୍କୁ ଥାଇରେଡ୍ର କାର୍ଯ୍ୟଦକ୍ଷତା କମିବା (ହାଇପୋଥାଇରଏଡ୍) ପରିରୋଗ  ହୋଇଥାଏ । ଏହା ଛଡ଼ା ପିଲାର ଉଚ୍ଚତା , ଓଜନ ଓ ଯୌନାଙ୍ଗର ବୟସାନୁପାତିକ ଅଭିବୃଦ୍ଧି ଉପରେ ଡାଇବେଟିସ୍ ପ୍ରଭାବ ପକାଇଥାଏ ।\r\nସାଧାରଣତଃ ପ୍ରଥମବର୍ଗ ଡାଇବେଟିସ୍ ହୋଇଥିବା ପିଲାମାନଙ୍କୁ ରୋଗ ଧରାପଡ଼ିବା ସମୟରେ ଡାକ୍ତରଖାନାରେ ଭର୍ତ୍ତି କରାଯାଇଥାଏ । କାରଣ ବହିର୍ଚିକିତ୍ସା (ଆଉଟଡୋର)ବିଭାଗରେ ରୋଗୀଙ୍କ ସଂଖ୍ୟା ଅଧିକ ହୋଇଥିବାରୁ ପିଲାର ଅଭିଭାବକଙ୍କୁ ଡାଇବେଟିସ୍ ବିଶେଷଜ୍ଞ , ଡାଇବେଟିସରେ ଜୀବନଶୈଳୀର ପରିବର୍ତ୍ତନ ,ପିଲାର ଦୈନନ୍ଦିନ ଚଳଣିକୁ ନେଇ ଖାଦ୍ୟ , ଇନସୁଲିନ୍ (ଔଷଧ ), ଓ ଡାଇବେଟିସର ସତର୍କତା ଇତ୍ୟାଦି ସଂପର୍କରେ ଠିକ୍ ଭାବେ ଧାରଣା ଦେଇପାରନ୍ତି ନାହିଁ । ଆହୁରି ମଧ୍ୟ ପିଲାର ବାପାମା ମଧ୍ୟ ସାରାଜୀବନ ଛୋଟ ପିଲାଟି  କିଭଳି ଡାଇବେଟିସକୁ  ନେଇ ଚଳିବ ତଥା ଏତେ କମ୍ ବୟସରୁ ଇନସୁଲିନ୍ କିପରି ନେବ ଭାବି ଏକ ପ୍ରକାର ବିଷାଦଗ୍ରସ୍ତ ତଥା ହତାଶ ହୋଇ ରହିଥାଆନ୍ତି । ତେଣୁ ଆଉଟଡୋରରେ  ହଠାତ୍  ଏ ରୋଗର ପରିଚାଳନା ବିଷୟରେ ଜାଣିବାପାଇଁ ମାନସିକ ସ୍ତରରେ ପ୍ରସ୍ତୁତ ହୋଇ ନ ଥାନ୍ତି । ହେଲେ , ଡାକ୍ତରଖାନାରେ ଭର୍ତ୍ତି ହୋଇଗଲେ ଧୀରେ ଧୀରେ ସବୁକଥା ଗ୍ରହଣ କରିଥାଆନ୍ତି । ଅବଶ୍ୟ ଯଦି ପରିବାରରେ ଆଗରୁ କାହାର ଡାଇବେଟିସ୍ ଥାଏ ଓ ପିଲାର ପିତାମାତା ଡାଇବେଟିସ୍ ରୋଗ ପରିଚାଳନା ସମ୍ବନ୍ଧରେ ସଚେତନ ଥିବେ,  ତେବେ ଆଉଟଡୋରରେ ଡାଇବେଟିସ ଚିକିତ୍ସା ଓ ଇନସୁଲିନ୍ ଦେବା ବିଷୟରେ ଡାକ୍ତର ଆଲୋଚନା କରିପାରିବେ ।\r\nଏକବର୍ଷରୁ ୩ ବର୍ଷର ପିଲାମାନେ କମ୍ ପରିମାଣରେ ଇନସୁଲିନ୍ ଦରକାର କରିଥାଆନ୍ତି । ସାଧାରଣତଃ ଶୀଘ୍ର କାମ କରୁଥିବା ରେଗୁଲାର ଇନସୁଲିନ୍  ବ୍ୟବହାର କରାଯାଏ । ଏବେ ଲିସପ୍ରୋ ଓ ଆସପାର୍ଟ ଇନସୁଲିନ୍  ରେଗୁଲାର ଇନସୁଲିନ ଜାଗାରେ ବ୍ୟବହାର କରାହେଉଛି । ଏହି ପ୍ରକାରର ଇନସୁଲିନ୍ ଖାଇବାପରର ରକ୍ତଶର୍କରାକୁ ବିଶେଷ ଭାବେ କମାଇଥାଏ ଓ ରକ୍ତରେ ଶର୍କରାର ମାତ୍ରାକୁ ହଠାତ୍  କମେଇ ଦିଏ ନାହିଁ ।\r\nପ୍ରଥମ ବର୍ଗ ଡାଇବେଟିସ୍ (ଟାଇପ୍ ଓ୍ବାନ ଡାଇବେଟିସ୍)ରେ ଅନିୟମିତ ଚିକିତ୍ସା ବା ଇନସୁଲିନ  ଦେବା ବନ୍ଦ କଲେ ବା ବେଳେ ବେଳେ  ପ୍ରଥମ ଥର ଧରାପଡ଼ିବା ସମୟରେ  ହଠାତ୍ ପିଲା ମଳିନ ଦେଖାଯାଏ , ତାକୁ ଥକକା ଲାଗେ । ଦେହ ମୁଣ୍ଡ ଦରଜ ହୋଇ ପେଟରେ ପୀଡ଼ା ହୁଏ । ଜର ମଧ୍ୟ ଆସିଯାଏ । ରୋଗୀ ପ୍ରବଳ ଭାବେ ବାନ୍ତି କରେ ବା ତାକୁ ବାନ୍ତି ବାନ୍ତି ଲାଗୁଥାଏ । ଏହା ହେଉଛି ଡାଇବେଟିସ୍  କିଟୋଏସିଡୋସିସ୍ର ଲକ୍ଷଣ । ଏହା ହେଲେ ତୁରନ୍ତ ଡାକ୍ତରଖାନାରେ ରଖି ଚିକିତ୍ସା କରାଇବେ । ଶିଶୁ ଚିକିତ୍ସା ବିଶେଷଜ୍ଞ ଓ ଡାଇବେଟିସ୍ ବିଶେଷଜ୍ଞ ରେଗୀର ଉପଯୁକ୍ତ ଚିକିତ୍ସା କରିପାରିବେ ।\r\nଦ୍ବିତୀୟ ବର୍ଗ ଡାଇବେଟିସ୍ (ଟାଇପ୍ ଟୁ ଡାଇବେଟିସ୍)ସାଧାରଣତଃ  ପିଲାମାନଙ୍କୁ ହୁଏ ନାହିଁ ବୋଲି ସମସ୍ତଙ୍କର ଧାରଣା ଥିଲା । ମାତ୍ର ଏବେ ଏହା ବୟଃପ୍ରାପ୍ତି ସମୟ (୧୦ ରୁ ୧୪ବର୍ଷ ବୟସ ) ରେ ଶିଶୁ ଓ କିଶୋରକିଶୋରୀମାନଙ୍କୁ ହେବାର ପ୍ରମାଣ ମିଳିଛି  । ଯେଉଁ ପରିବାରରେ ବାପମା ବା ଭାଇ ବା ଭଉଣୀଙ୍କର ଡାଇବେଟିସ୍ ଥିବ , ପରିବାରରେ କେହି ପୃଥୁଳତାର ଶିକାର ହୋଇଥିବେ କିମ୍ବା କାହାରିଠାରେ ଉଚ୍ଚରକ୍ତଚାପ ଓ ରକ୍ତ କୋଲେଷ୍ଟିରଲର  ମାତ୍ରା କମ୍ ବେଶୀ ହେଉଥିବ ,  ସେଠାରେ ପିଲାଙ୍କୁ ଟାଇପ୍ ଟୁ ଡାଇବେଟିସ୍ ହେବାର ସର୍ବାଧିକ ସମ୍ଭାବନା ରହିଥାଏ । ସାଧାରଣତଃ ଏହି ପିଲାମାନେ ମୋଟା ହୋଇଥାନ୍ତି । ଏମାନଙ୍କୁ ଆଜିର ଚଟପଟି ତୈଳଯୁକ୍ତ ଖାଦ୍ୟ , ବା ଫାଷ୍ଟଫୁଡ଼୍, ଅତ୍ୟଧିକ ମିଠା ବା ପୋଡ଼ାତେଲଦ୍ବାରା ଛଣାହୋଇଥିବା ଖାଦ୍ୟ ଏବଂ ଡବାରେ ବନ୍ଧୋଇ ମିଳୁଥିବା ଖାଦ୍ୟ ଦେବା ଅନୁଚିତ । ସେମାନେ ସତେଜ ପରିବା , ସାଲାଡ୍ , ଲହୁଣିପଡ଼ି ନ ଥିବା ସାଦା ସୁପ୍ ଇତ୍ୟାଦି ଖାଇଲେ ଭଲ । ସେମାନଙ୍କର ଚିକିତ୍ସା ସାଧାରଣତଃ ମେଟଫର୍ମିନ୍(Metformin)ନାମକ ଔଷଧ ଦ୍ବାରା କରାଯାଏ ।\r\nଡାଇବେଟିସ୍ ଚିକିତ୍ସା ଏକ ଆହ୍ବାନ\r\n\tପିଲାମାନଙ୍କର ପୁଷ୍ଟି (Nutrition), ଜୀବନଶୈଳୀ , ପରିବାରର ପୃଷ୍ଠଭୂମି,  ସର୍ବୋପରି ଶୈଶବ ଓ କୈଶୋରର ସାମଗ୍ରିକ ବିକାଶ ଓ ଅଭିବୃଦ୍ଧିକୁ  ଦୃଷ୍ଟିରେ ରଖି ଡାଇବେଟିସ୍ ଚିକିତ୍ସା କରାଯାଏ । ଶିଶୁର ଶିକ୍ଷା, ସାମାଜିକ ଚଳଣି , ତା’ର ଶାରୀରିକ ଅଭିବୃଦ୍ଧି ଓ ବିକାଶ ଏବଂ ସାବାଳକ ହେବା ପ୍ରକ୍ରିୟା ଯେପରି ଡାଇବେଟିସ୍ ଦ୍ବାରା ବାଧାପ୍ରାପ୍ତ ନ ହୁଏ , ସେଥିପ୍ରତି ସତର୍କ ଦୃଷ୍ଟି ଦିଆଯିବା ଉଚିତ । ଘର ଓ ବିଦ୍ୟାଳୟର ପରିବେସଶକୁ ଖାପଖୁଆଇ ଡାଇବେଟିସ୍ ଚିକିତ୍ସା କରାଗଲେ ସନ୍ତୋଷଜନକ ସୁଫଳ ମିଳିଥାଏ ।ପିଲାର ଡାଇବେଟିସ୍ ପରିଚାଳନା ମଣ୍ଡଳୀରେ ଡାକ୍ତର , ପଥ୍ୟ ବିଶେଷଜ୍ଞ (Dietician) ମାନସିକ ସ୍ବାସ୍ଥ୍ୟ ପରାମର୍ଶଦାତା (psychiatrist) , ସେବିକା (Nursing staff) ତଥା ରୋଗୀର ପିତାମାତା ସାମିଲ ହୋଇ ପିଲାର ସଫଳ ଚିକିତ୍ସା କରାଇପାରିବେ । ସାଧାରଣତଃ ପିଲାମାନଙ୍କ କ୍ଷେତ୍ରରେ ଯେକୌଣସି ସମୟର ରକ୍ତ ଶର୍କରା ପରୀକ୍ଷା କରାଯାଇଥାଏ । ଏହାକୁ ରାଣ୍ଡମ୍ ବ୍ଳଡ୍ ସୁଗାର  (Random blood  sugar) ପରୀକ୍ଷା କୁହାଯାଏ । ଦିନକୁ ଅତିକମରେ ୪ଥର କରାଯାଏ। ଖାଇବା ପୂର୍ବରୁ ଓ ଶୋଇବା ପୂର୍ବରୁ ଏହା କରାଯାଇଥାଏ । ସକାଳ ଜଳଖିଆ ଖାଇବା ଆଗରୁ ଏହା ୧୦୦ ମି.ଲି. ରକ୍ତପ୍ରତି ୮୦ ରୁ ୧୨୦ mg ଓ ଦିନର ଅନ୍ୟସମୟରେ ୮୦ – ୧୫୦ mg ରହିଲେ ଭଲ । ଶିଶୁ ଓ କିଶୋରକିଶୋରୀ ମାନଙ୍କପାଇଁ ଡାଇବେଟିସ୍ ଖାଦ୍ୟ  (Diet) ଯୋଜନା ନ କରି ଯୋଜନାବଦ୍ଧ ଭୋଜନ (Meal plan) ପ୍ରସତୁତ କରାଯିବା ଉଚିତ । କାରଣ ଡାଇବେଟିସ୍ ଖାଦ୍ୟ ଖିଲେ ଶିଶୁ ଓ କିଶୋରମାନଙ୍କ ମଧ୍ୟରେ ବିତୃଷ୍ଣା ଜନ୍ମେ  । ଏମିତି  ଦେଖିବାକୁ ଗଲେ  ଡାଇବେଟିସ୍ ପିଲା ଓ ଡାଇବେଟିସ୍ ହୋଇ ନ ଥିବା ପିଲାଙ୍କ ଖାଦ୍ୟ ଆବଶ୍ୟକତା ପ୍ରାୟ  ସମାନ । ମାତ୍ର ଯୋଜନାବଦ୍ଧ ଭୋଜନ ଓ ଶର୍କରା ଖାଦ୍ୟ ରକ୍ତରେ ସ୍ବାଭାବିକ ଗ୍ଳୁକୋଜ୍ ବ୍ୟବହାର ବଢ଼ାଇଥାଏ । ଏହାଦ୍ବାରା ଇନସୁଲିନ ଇଞ୍ଜେକସନ୍ର ମାତ୍ରା କମ୍ ହୋଇଥାଏ ଓ ଖାଇବାପରେ ରକ୍ତରେ ଗ୍ଳୁକୋଜର ବଢ଼ିବାଧାରା (Excursion) କମିଥାଏ । ତେବେ ଇନସୁଲିନ ନେବା ବନ୍ଦ କରିଥିବା ସମୟରେ ବା ଅନିୟନ୍ତ୍ରିତ ରକ୍ତଶର୍କରା (Uncontrolled blood sugar )ଥିବା ଅବସ୍ଥାରେ ବ୍ୟାୟାମ କରିବା ମନା । କାରଣ ଏହାଦ୍ବାରା ଡାଇବେଟିସ୍  କିଟୋଏସିଡୋସିସ୍ ବା ହାଇପୋଗ୍ଳାଇସେମିଆ ପରି ବିପଦ ଆସିଥାଏ ।\r\n\tହାଇପୋଗ୍ଳାଇସେମିଆ (ରକ୍ତରେ ଶର୍କରା କମିବା ), ଛୋଟ ପିଲାଙ୍କ କ୍ଷେତ୍ରରେ ଜାଣିବା କଷ୍ଟକର ହୋଇଥାଏ । ଅଧିକାଂଶ ସମୟରେ ଏହା ରାତିରେ ଶୋଇଲାବେଳେ ଭୋକ ଲାଗିବା , ମୁଣ୍ଡବିନ୍ଧା ହେବା , ଝାଳ ବୋହିବା , କଥା ଭଲରେ କହି ନ ପାରି ବାଉଳା ଚାଉଳା ହୋଇ ସେଇ ସମାନ  କଥା କହିବା ଏବଂ ଦୃଷ୍ଟିଶକ୍ତି  ଧୂଆଁଳିଆ ହେବା ପରି ଲକ୍ଷଣ ପ୍ରକାଶ ପାଇଥାଏ । ସେତେବେଳେ ଶୀଘ୍ର ରକ୍ତରେ ମିଶୁଥିବା ୧୫ ଗ୍ରାମ ଶର୍କରା ଖାଦ୍ୟ (୩ ରୁ ୪ ଟି ଗ୍ଳୁକୋଜ୍ ଟାବଲେଟ୍ ବା ୧୫ ଆଉନ୍ସ ଫଳରସ ବା ୩/ ୪ ଚାମଚ (୧୫ ରୁ ୨୦ ଗ୍ରାମ୍) ଗ୍ଳୁକୋଜ୍ ବା ୧୫ ଗ୍ରାମ ଗ୍ଳୁକୋଜ୍ ଜେଲ୍ ) ଖାଇବାକୁ ଦେବା ନିରାପଦ । ଏହି ଅବସ୍ଥାରେ ପିଲା ଯେକୌଣସି ମିଠା ଜିନିଷ , ଚକୋଲେଟ। ବା ଗୁଡ଼ ମଧ୍ୟ ଖାଇପାରିବ ।\r\n\tପିଲାମାନଙ୍କୁ ଡାଇବେଟିସ୍ ହେଲେ ଅଭିଭାବକମାନେ ହତାଶ ନ ହୋଇ ଏହାର ସଫଳ ଚିକିତ୍ସା କରାଇବେ । ଜଣେ ଡାଇବେଟିସ୍ ହୋଇଥିବା ଶିଶୁ ମଧ୍ୟ ଭବିଷ୍ୟତରେ ଯେ ବିବେକାନନ୍ଦ , ଇଆନ୍ ବୋଥାମ (ବିଲାତର ପ୍ରସିଦ୍ଧ କ୍ରିକେଟର୍) ଇମ୍ରାନ୍ ଖାନ (ପାକିସ୍ତାନର ପ୍ରସିଦ୍ଧ ଫାଷ୍ଟବୋଲର୍) ଓ ଅନ୍ୟ ବିଶିଷ୍ଟ ବ୍ୟକ୍ତିଙ୍କ ପରି ହୋଇପାରିବେ,  ଏକଥା ସମସ୍ତେ ମନେ ରଖିବା ଉଚିତ । \r\n \r\n',health
'﻿  ସିକଲସେଲରୋଗ ଓ ଥାଲାସିମିଆ\r\n     ପ୍ରଫେସର ଡାକ୍ତର ରେଣୁକା ମହାନ୍ତି\r\n[ ହିମୋଗ୍ଳୋବିନ୍ ଜିନରେ ତ୍ରୁଟିଥିଲେ ଥାଲାସିମିଆ କିମ୍ବା ସିକଲସେଲ୍ ନାମକ ରକ୍ତହୀନତା  ପ୍ରକାଶପାଏ । ଏଭଳି ରୋଗ ଥିଲେ ତାର ପରିଣତି – ବିଶେଷ ଶୁଭଙ୍କର ହୋଇ ନ ଥାଏ ।]\r\n\tଶିଶୁଙ୍କର ରକ୍ତହୀନତା ରୋଗ କେତେକ କାରଣରୁ ହୋଇଥାଏ । ଲୌହ ଅଭାବ ବା ଭିଟାମିନ୍ ଅଭାବ ବା ଫଲିକ ଏସିଡ୍ ଅଭାବ ବା ପୁଷ୍ଟିସାର ଅଭାବରୁ ଏହା ହୋଇଥାଏ । ତାହାଛଡ଼ା କେତେକଙ୍କର ହିମୋଗ୍ଳୋବିନ୍ ଚେନରେ ଜିନ୍ଗତ ତ୍ରୁଟି ଯୋଗୁ ଏହି ରୋଗ ରକ୍ତହୀନତା ମଧ୍ୟରେ ସିକଲସେଲ୍ ରକ୍ତହୀନତା ଏବଂ ଥାଲାସିମିଆ ପ୍ରଧାନ ।\r\n\tମାଆଠାରୁ ପିଲା ଜନ୍ମନେବା ପୂର୍ବରୁ ତା ଦେହରେ ପିଲାଙ୍କ ହିମୋଗ୍ଳୋବିନ୍ କାମକରୁ ଥାଏ । ପିଲାଟି ମାଆର ଜରାୟୁ ମଧ୍ୟରେ ପ୍ରାୟ ମାସକର ହେଲେ ତା ରକ୍ତରେ ବଡ଼ ଲୋକଙ୍କ  ହିମୋଗ୍ଳୋବିନ୍ ସୃଷ୍ଟି ହୋଇଥାଏ । ଜନ୍ମ ପରେ ହଠାତ୍ ପିଲାଙ୍କ ହିମୋଗ୍ଳୋବିନ କମିବାକୁ ଆରମ୍ଭ କରେ ଓ ବଡ଼ ଲୋକଙ୍କ ହିମୋଗ୍ଳୋବିନର ମାତ୍ରା ବୃଦ୍ଧିପାଏ । ଏପରି ଶିଶୁଙ୍କଠାରେ ଯଦି ହିମୋଗ୍ଳୋବିନର ଆଲଫା ଚେନରେ  ଦୋଷ ଥିଲେ ଶିଶୁକୁ ଆଲଫା ଥାଲାସିମିଆ ରୋଗ ହୁଏ , ବିଟାଚେନରେ ଦୋଷଥିଲେ ହୁଏ ବିଟା ଥାଲାସିମିଆ ।\r\nସିକଲସେଲରୋଗ (Sickle cell Disease) \r\n\tସିକଲ୍ ସେଲ ରୋଗରେ ଶିଶୁର ଲୋହିତ ରକ୍ତକଣିକାଗୁଡ଼ିକ ଦା’ ଭଳି ହୋଇଯାଆନ୍ତି । ତେଣୁ ଏହି ଗୁଡ଼ିକ ଭାଙ୍ଗିବା ଫଳରେ ଶିଶୁଟି ରକ୍ତହୀନତା ରୋଗରେ ପୀଡ଼ିତ ହୁଏ ବା ଏହି ଦାଆଭଳି ଲୋହିତ ରକ୍ତ କଣିକାଗୁଡ଼ିକ  ଶ୍ବାସଯନ୍ତ୍ରର ରକ୍ତନଳୀର ବାଟ ବନ୍ଦ କରି ଦେଲେ ଶିଶୁଟି ହଠାତ୍ ଛାତିରେ ଯନ୍ତ୍ରଣା ଅନୁଭବ କରେ , ଏହାର ଆଶୁ ଚିକିତ୍ସା ନକଲେ ଶିଶୁଟି ମୃତ୍ୟୁବରଣ କରିଥାଏ ।ଏହି  ରକ୍ତ କଣିକାଗୁଡ଼ିକ ଜମାଟ ବାନ୍ଧିବା ଦ୍ବାରା ପେଟରେ ଯନ୍ତ୍ରଣା , ଆଣ୍ଠୁଗଣ୍ଠି ବଥା ଗଭୀର ଯନ୍ତ୍ରଣା ହୋଇଥାଏ ।\r\n\tଏହି ରୋଗରେ ଅପସୋନିନ୍ ନାମକ ଏକ ପଦାର୍ଥର ଅଭାବ ଥାଏ । ତେଣୁ ଏହି ରୋଗରେ ଭୋଗୁଥିବା ପିଲାମାନେ ଅତି ସହଜରେ ଜୀବାଣୁମାନଙ୍କ ଦ୍ବାରା ଆକ୍ରାନ୍ତ ହୁଅନ୍ତି । ତେଣୁ ଏହି ପିଲାମାନଙ୍କୁ ପେନସିଲିନ୍ ବଟିକା ପ୍ରତ୍ୟେକଦିନ ପାଞ୍ଚବର୍ଷ ପର୍ଯ୍ୟନ୍ତ ଦେଲେ ସେମାନେ ସଂକ୍ରମିତ ହେବାର ସମ୍ଭାବନା କମ୍ ହୋଇଥାଏ । ଯେଉଁମାନଙ୍କ ଦେହରେ ପେନସିଲିନ୍ ବଟିକା ନଯାଏ , ସେମାନଙ୍କୁ ଇରିଥ୍ରୋମାଇସିନ୍ ଦୁଇଓଳି ଦେବା ଉଚିତ ଏବଂ ସେମାନଙ୍କୁ ନିଉମୋକୋକାଲ ପ୍ରତିଷେଧକ ଟିକା ଓ ଇନଫ୍ଳୁଏନଜା  ପ୍ରତିଷେଧକ ଟିକା ଦେବା ଉଚିତ ।\r\n\tପାରଭୋ ଭୂତାଣୁ ସହଜରେ ଏଇ ପିଲାଙ୍କୁ ସଂକ୍ରମଣ କରିଥାନ୍ତି । ସଂକ୍ରମିତ ପିଲାର ଅସ୍ଥିମଜ୍ଜାରେ ଲୋହିତ ରକ୍ତକଣିକା ଗୁଡ଼ିକ କମିଯିବା ଫଳରେ ପିଲାକୁ ଜ୍ବର ହୁଏ ଏବଂ ଅସ୍ଥି ଗୁଡ଼ିକରେ ଅତିମାତ୍ରାରେ ଯନ୍ତ୍ରଣା ହୋଇଥାଏ । ଏହି ଦା’ଭଳି ରକ୍ତ କଣିକା ମସ୍ତିଷ୍କକୁ  ଯାଇ ମସ୍ତିଷ୍କର ରକ୍ତ ନଳୀରେ ଜମାଟ ବାନ୍ଧିଯିବା ଫଳରେ  ପିଲାଟିର ମସ୍ତିଷ୍କରେ ଯନ୍ତ୍ରଣା ସହିତ ହଠାତ୍ ପକ୍ଷାଘାତ ରୋଗ ମଧ୍ୟ ପ୍ରକାଶ ପାଏ । ସେଇଭଳି ମୂତ୍ରାଶୟରେ ରକ୍ତ ସଞ୍ଚାଳନ ବନ୍ଦ ଫଳରେ ଯନ୍ତ୍ରଣା ହେବା ସଂଗେ ସଂଗେ ସେଥିରେ କ୍ଷତସୃଷ୍ଟି ହୋଇଥାଏ ।\r\n\tକେତେକ ପିଲାଙ୍କର ହାତ ଓ ଗୋଡ଼ର ଆଙ୍ଗୁଠିମାନ ଫୁଲି ମୃଦଙ୍ଗ ଭଳି ହୋଇଯିବା ଫଳରେ ବହୁତ ଯନ୍ତ୍ରଣା ହୁଏ । ଏହାକୁ ‘‘ ହ୍ୟାଣ୍ଡ୍ ଫୁଟ୍ ସିଣ୍ଡ୍ରୋମ୍ ’’ କୁହାଯାଏ ।\r\n\tଆହୁରି ମଧ୍ୟ ଦା’ ଭଳି ଲୋହିତ ରକ୍ତ କଣୀକା ପ୍ଳୀହାର ରକ୍ତ ନଳୀରେ ଜମାଟ ବାନ୍ଧିବା ଫଳରେ ପ୍ଳୀହାରେ ବହୁତ ଯନ୍ତ୍ରଣା ହୁଏ । ପିଲାକୁ  ଚିକିତ୍ସା ନ କଲେ ପିଲାଟି ମୃତ୍ୟୁ ମୁଖରେ ପଡ଼ିଥାଏ । ଏହା ସାଧାରଣତଃ ଜନ୍ମର ୫ ସପ୍ତାହ ମଧ୍ୟରେ ହୋଇଥାଏ । ଏଥିରେ ହଠାତ୍ ରକ୍ତ କମିଯାଏ । ଶିଶୁକୁ ରକ୍ତ ନ ଦେଲେ ବଞ୍ଚିରହିବା କଷ୍ଟକର ହୁଏ । ଏହି ଯନ୍ତ୍ରଣା  ସାଧାରଣତଃ ଶରୀରର ଜଳୀୟ ଅଂଶ କମ ହେବା ଦ୍ବାରା , ଜୀବାଣୁ ଦ୍ବାରା ସଂକ୍ରମିତ ହେବା ଦ୍ବାରା ବା ଅମ୍ଳଜାନ ଅଭାବ ଦ୍ବାରା ବହୁତ  ବା ବହୁତ ସମୟଧରି ଗରମ ପାଣିରେ ପହଁରିବା ଦ୍ବାରା ହୋଇଥାଏ । ତାହାଛଡ଼ା ଥଣ୍ଡା ହେବାଦ୍ବାରା ଅତି ସାଂଘାତିକ ଭାବେ ଯନ୍ତ୍ରଣା ହୋଇଥାଏ ।    \r\n\tଯଦି ବହୁତ ଯନ୍ତ୍ରଣା ହୁଏ, ତେବେ ହାଇଡ୍ରୋକ୍ସିଇଉରିଆ  ଦେଲେ ପିଲାମାନେ ଯନ୍ତ୍ରଣାରୁ ଉପଶମ ପାଇଥାନ୍ତି । ପ୍ରାୟ ଶତକଡ଼ା ୫୦ ଭାଗ  ପିଲା ଏଥିରେ ଉପକୃତ ହୋଇଥାନ୍ତି । ଏବଂ ଏହି ପିଲାଙ୍କର ରକ୍ତ ନେବା ମଧ୍ୟ କମ୍ ହୋଇଥାଏ । ଯଦି ଏହି ଔଷଧ ବର୍ଷକର ପିଲାଙ୍କୁ ଦିଆଯାଏ ତେବେ ପ୍ଳୀହା ଆଉ ବଢ଼ି ନ ଥାଏ , ସେମାନଙ୍କର ଶରୀର ବୃଦ୍ଧି ଠିକ୍ ଭାବରେ ହୋଇଥାଏ ଏବଂ ଆଶୁ ଯନ୍ତ୍ରଣା ମଧ୍ୟ କମ୍ ହୋଇଥାଏ ।\r\nକେତେକ କ୍ଷେତ୍ରରେ ଏହି ରକ୍ତ କଣିକାଗୁଡ଼ିକ ମସ୍ତିଷ୍କର ଶିରା ପ୍ରଶିରାରେ ଜମାଟ ବାନ୍ଧିବା ଫଳରେ ରକ୍ତ ସଂଚାଳନ ବାଧାପ୍ରାପ୍ତ ହୁଏ । ଫଳରେ ଶିଶୁକୁ ପକ୍ଷାଘାତ ରୋଗ ହୋଇଥାଏ ଏବଂ କେତେକ କ୍ଷେତ୍ରରେ  ଅପସ୍ମାର ବାତ ମାରେ । ଏଭଳି ପିଲାଙ୍କୁ ଅମ୍ଳଜାନ ଦିଆଯାଏ ; ଦରକାର ହେଲେ ରକ୍ତ ମଧ୍ୟ  ଦିଆଯାଇ ହିମୋଗ୍ଳୋବିନ୍ର  ମାତ୍ରା ୧୧\% ରେ ରଖାଯାଇ  ଥାଏ ଏବଂ କେତେକ କ୍ଷେତ୍ରରେ  ପିଲାର ରକ୍ତକୁ ବାହାର କରି ନେଇ ଭଲ ରକ୍ତ ଶରୀର ମଧ୍ୟକୁ ଦିଆଯାଇଥାଏ । ଏହାକୁ ‘ଏକ୍ସଚେଞ୍ଜ ଟ୍ରାନ୍ସଫ୍ୟୁଜନ୍’ କୁହନ୍ତି ।\r\nକେତେକ କ୍ଷେତ୍ରରେ ଶ୍ବାସନଳୀର ଶିରାର ରକ୍ତ ଚାପ ବଢ଼ିବା ଫଳରେ ପିଲାର ମୃତ୍ୟୁ ମଧ୍ୟ ହୋଇଯାଏ ।\r\nଏହି ରୋଗ ଚକ୍ଷୁର ଶିରାରେ ମଧ୍ୟ  ଦା’ଭଳି ରକ୍ତ କଣିକା ଜମାଟ ବାନ୍ଧିବା ଫଳରେ ଚକ୍ଷୁର ଶକ୍ତି କମିଯାଏ । କେତେ କ୍ଷେତ୍ରେ ଚକ୍ଷୁ ଭିତରକୁ ରକ୍ତସ୍ରାବ ହେବାଦ୍ବାରା ଚକ୍ଷୁ ନଷ୍ଟ ହୋଇଯାଇଥାଏ ।\r\nଜନ୍ମହେବା ପରେ ପରେ ପିଲାଙ୍କ ରକ୍ତକୁ ନେଇ ପରୀକ୍ଷା କଲେ ଏହି ରୋଗ ଥିବା ନ ଥିବା ଜଣା ପଡ଼ିଯାଏ ।\r\nଥାଲାସିମିଆ(Thalassemia)\r\n\tଥାଲାସିମିଆ ଏକ ବଂଶଗତ  ରୋଗ । ଏହା ହିମୋଗ୍ଳୋବିନର ଗ୍ଳୋବିନ୍ ଚେନ୍ ଦୋଷରୁ ହୋଇଥାଏ । ତେଣୁ ଆଲଫା ଗ୍ଳୋବିନ୍ ଚେନରେ ଦୋଷ ହେଲେ ତାକୁ ବିଟା ଥାଲାସିମିଆ କୁହନ୍ତି  । \r\n\tଅସ୍ଥି ମଜ୍ଜାସ୍ଥିତ ଅପରିପକ୍ବ ରକ୍ତକୋଷର ଜିନରେ ତ୍ରୁଟି ଥିଲେ ଲୋହିତ ରକ୍ତକଣିକା ପରିପକ୍ବ ହେବାରେ ବାଧା ପଡ଼େ ।  ତେଣୁ ଲୋହିତ ରକ୍ତ କଣିକା ସୃଷ୍ଟି ନ ହେବା ଫଳରେ ରକ୍ତହୀନତା ରୋଗ ହୁଏ ।  \r\n\tରକ୍ତହୀନତା ରୋଗ ହେବା ସଙ୍ଗେ ସଙ୍ଗେ ପିଲାର ଶରୀର ବୃଦ୍ଧି ହୁଏ ନାହିଁ  ଏବଂ ପିଲାଟି ବହୁତ ଦୁର୍ବଳତା ଅନୁଭବ କରେ । ଏହା ସାଧାରଣତଃ ୨ରୁ ୬ମାସ ମଧ୍ୟରେ ହୋଇଥାଏ । ପିଲାକୁ ଅତି ସହଜରେ ଦୁର୍ବଳ ଲାଗେ ଓ କ୍ଷୁଧା କମିଯାଏ । \r\n\tମୁହଁର ଆକୃତି ବଦଳିଯାଏ । ମୁହଁର ହନୁ ହାଡ଼ ବଢ଼ିଯାଏ ଓ ଦାନ୍ତଗୁଡ଼ିକ ଅସାଧାରଣଭାବେ ଛାଡ଼ି ଛାଡ଼ି ହୋଇ ରହେ  କପାଳର ହାଡ଼ ମଧ୍ୟ ମୋଟା ହୋଇଯାଏ । ଯକୃତ୍ ଓ  ପ୍ଳୀହା ବଢ଼ିଯାଏ । ଅଧିକ ଭାବେ ପ୍ଳୀହା ବଢ଼ିବା ଫଳରେ ପିଲାକୁ ସାଧାରଣ ଚଳପ୍ରଚଳ ହେବାରେ ଅସୁବିଧା ହୋଇଥାଏ । \r\n\tଲୋହିତ ରକ୍ତ କଣିକାଗୁଡ଼ିକ ଅସ୍ଥିମଜ୍ଜାରେ ସୃଷ୍ଟି ନ ହୋଇ ବାହାରେ ସୃଷ୍ଟି ହୋଇଥାନ୍ତି ଏବଂ ରକ୍ତହୀନତା ଫଳରେ ଲୌହ  ଉପାଦାନ ସୃଷ୍ଟି ହୋଇଥାନ୍ତି ଏବଂ ରକ୍ତହୀନତା ଫଳରେ ବେଶୀପରିମାଣର ଲୌହ ଉପାଦାନ ଅନ୍ତ୍ରନଳୀରୁ ରକ୍ତ ଭିତରକୁ ଆସିଥାନ୍ତି । ତେଣୁ ରକ୍ତରେ ଏହାର ମାତ୍ରା ବଢ଼ିଥାଏ ଏବଂ ବାରମ୍ବାର ରକ୍ତ ନେବା ଫଳରେ ମଧ୍ୟ ରକ୍ତରେ ଲୌହ ଅଧିକ ମାତ୍ରାରେ ଶିଶୁ ଦେହରେ ଜମିଯାଏ । ଏହା ଯକୃତ ଓ ରକ୍ତନଳୀରେ ଜମିବା ଫଳରେ ଶିଶୁକୁ  ହଳଦିଆ କାମଳ ରୋଗ ହୋଇଥାଏ । ଏହା ରକ୍ତ ପରୀକ୍ଷାଦ୍ବାରା ଜଣା ପଡ଼ିଥାଏ ।\r\n\tରକ୍ତ ଦେବାଫଳରେ ରକ୍ତହୀନତା ରୋଗ କମ୍ ହୋଇଯାଏ । ସର୍ବଦା ହିମୋଗ୍ଳୋବିନର ମାତ୍ରା ଶତକଡ଼ା  ୯ରୁ୧୦ ଗ୍ରାମ ଭିତରେ ରଖା ଯାଇଥାଏ । ବାରମ୍ବାର ରକ୍ତ ନେବା ଫଳରେ ଲୌହ ଉପାଦାନ ଯେପରି ଶରୀରରେ ଅଧିକା ନ ହୁଏ ସେଥିପାଇଁ ଡେକ୍ସଫେରୋକ୍ସାମିନ୍ ନାମକ ଔଷଧ ନେଲେ ଲୌହର ମାତ୍ରା ଅଧିକା ହୁଏ ନାହିଁ । ଏହି ରୋଗରେ ଫଲିକ୍ ଏସିଡ୍  ଓ ଅନ୍ୟ ଭିଟାମିନ୍ ପ୍ରତ୍ୟେକ ଦିନ ଦିଆଯାଏ  । ଏହାଦ୍ବାରା କେତେକ ପରିମାଣରେ ରକ୍ତହୀନତା ରୋଗ ଦୂର ହୋଇଥାଏ ।\r\n\t\tଅସ୍ଥିମଜ୍ଜାରୁ ରକ୍ତ ରସ ବାହାର କରି ନୂଆ ରକ୍ତ ନେଲେ ପିଲାର ଶରୀରରେ ନୂଆ  ରକ୍ତ କଣିକା ସୃଷ୍ଟି ହୋଇଥାଏ । ଏହି ପଦ୍ଧତି ରକ୍ତ ନେବା ପୂର୍ବରୁ କଲେ ଶିଶୁଟି ଆଉ ବିଟା ଥାଲାସିମିଆ ରୋଗରେ ପୀଡ଼ିତ ହୋଇ ନ ଥାଏ । ସ୍ଥଳ ବିଶେଷରେ ରୋଗୀଠାରେ ଅପରେସନ୍ କରି ପ୍ଳୀହାକୁ ବାହାର କରିଦେବା ଦରକାର ପଡ଼ିପାରେ । \r\n  \r\n',health
'﻿ଶିଶୁମାନଙ୍କ ଚର୍ମରୋଗ\r\n   ପ୍ରଫେସର ଡାକ୍ତର ଦୁର୍ଗାଚରଣ ଜେନା\r\n[ ପରିବାରର ସଦସ୍ୟମାନଙ୍କ ସଚେତନତା ଓ ପାରିପାର୍ଶ୍ବିକ ପରିଷ୍କାର ପରିଚ୍ଛନ୍ନତା ରକ୍ଷା ବଦଳରେ ଶିଶୁମାନଙ୍କ ଚର୍ମରୋଗଗୁଡ଼ିକୁ ବହୁଳାଂଶରେ ନିବାରଣ କରାଯାଇପାରିବ ।]\r\n\tପିଲାଟିଏ ଜନ୍ମହେବା ପୂର୍ବରୁ ଆତ୍ମୀୟସ୍ବଜନମାନେ ଚିନ୍ତାରେ ଥାନ୍ତି କଣ ହେଉଛି ବୋଲି – ପୁଅଟିଏ କି ଝିଅଟିଏ ? ଯାହାହେଉ ପଛକେ ପିଲାଟିଏ ଜନ୍ମ ହେଲା ପରେ ତାର ଓଜନ ପରୀକ୍ଷା  କରି ତା’ର ସ୍ବାସ୍ଥ୍ୟ ଅବସ୍ଥା ଜାଣିବାକୁ ଉତକଣ୍ଠିତ ହୋଇପଡ଼ନ୍ତି ।ସବୁ ଜାଣିଗଲାପରେ ଯଦି କୌଣସି ବିକାର ଚର୍ମରେ ଦେଖିବାକୁ ପାଇଲେ ତେବେ ଏଇ ରୋଗଚିନ୍ତା ଅନ୍ୟ ସମସ୍ତ ଚିନ୍ତାକୁ ପଛରେ ପକାଇ ଦେଇଥାଏ । କେତେଗୁଡ଼ିଏ ଚର୍ମରୋଗ ନବଜାତ ଶିଶୁର ଜନ୍ମସାଥିରେ ବା ଜନ୍ମର ପର ଅବସ୍ଥାରେ  ହୋଇଥାଏ, ଜନ୍ମ ନେବାର ମାସକ ମଧ୍ୟରେ ବା ପିଲାଟି ବଢ଼ି ଚାଲିବା ସାଥିରେ ଅନ୍ତତଃ ଗୋଟିଏ ବର୍ଷ ମଧ୍ୟରେ ଦେଖାଯାଉଥିବା  ଚର୍ମରୋଗକୁ ନବଜାତ ଚର୍ମରୋଗ (Newborn skin disease) ବୋଲି କହନ୍ତି । ଶିଶୁଟିର  ଏକବର୍ଷ ବୟସଠାରୁ ୧୦-୧୨ ବର୍ଷ ମଧ୍ୟରେ ଯେତେ ପ୍ରକାର ରୋଗ ଦେଖାଯାଏ ସେ ସମସ୍ତ ଶିଶୁରୋଗ ହିସାବରେ ଧରାଯାଇଥାଏ ।\r\n\t(Albinism)\r\n',health
'﻿ରକ୍ତହୀନତା\r\n   ପ୍ରଫେସର୍ ଡାକ୍ତର ରେଣୁକା ମହାନ୍ତି \r\n[ବିଭିନ୍ନ କାରଣଯୋଗୁ ଶିଶୁମାନେ ରକ୍ତହୀନତା ରୋଗର ଶିକାର ହୋଇପଡ଼ନ୍ତି । ବହୁ ସମୟରେ ଏହା ସେମାନଙ୍କ ଅକାଳ ମୃତ୍ୟୁର କାରଣ ହୋଇପାରେ । ତେଣୁ ରକ୍ତହୀନତାକୁ ଅବହେଳା କରିବା ନିରାପଦ ନୁହେଁ ।]\r\n\tସାଧାରଣତଃ ଜନ୍ମପରେ ଶିଶୁ ରକ୍ତରେ ହିମୋଗ୍ଳୋବିନ୍ର ମାତ୍ରା ୧୦୦ ମିଲିଲିଟର ପିଛା ୧୪ରୁ ୨୦ ଗ୍ରାମ୍ ଥାଏ ଏବଂ କମ୍ ଓଜନ ଥିବା ଶିଶୁଠାରେ ଏହା ୧ ଗ୍ରାମରୁ ୨ ଗ୍ରାମ କମ୍ ଥାଏ । ଯଦି  ହିମୋଗ୍ଳୋବିନ୍ର ମାତ୍ରା ସାଧାରଣ ମାତ୍ରାଠାରୁ କମ୍ ରହେ ତେବେ ଶିଶୁଟିକୁ ରକ୍ତହୀନତା ହୋଇଛି ବୋଲି ଧରାଯାଏ । ପ୍ରତ୍ୟେକ ପିଲାଙ୍କର  ହିମୋଗ୍ଳୋବିନ୍ର ମାତ୍ରା ୮ରୁ ୧୨ ସପ୍ତାହ ମଧ୍ୟରେ କମ୍ ହୋଇଥାଏ  । ତେଣୁ ୩ ମାସ ପରେ ପିଲାକୁ ଲୌହ ବା ଆଇରନ୍ ହେବାକୁ ହୋଇଥାଏ । କିନ୍ତୁ ଆଗରୁ ଜନ୍ମ ହୋଇଥିବା ପିଲା ବା କମ୍ ଓଜନର ପିଲାର ହିମୋଗ୍ଳୋବିନ୍ର ମାତ୍ରା ଜନ୍ମର ୬ ସପ୍ତାହ ମଧ୍ୟରେ କମିଯାଏ । ଏହି ସମୟରେ ସେମାନଙ୍କୁ ଲୌହ ଥିବା ଔଷଧ ନ ଦେଲେ ସେମାନଙ୍କଠାରେ ରକ୍ତହୀନତା ରୋଗ ଦେଖାଯାଇଥାଏ ।\r\nକାରଣ \r\nରକ୍ତହୀନତାର କାରଣ କ’ଣ ? ଜନ୍ମବେଳେ ଯଦି ମା’ର ଅଧିକ ରକ୍ତସ୍ରାବ ହୋଇଥାଏ , ବା ଫୁଲ ଜରାୟୁ ଠାରୁ ଖସିଯାଇ ବେଶୀ ରକ୍ତସ୍ରାବ ହୁଏ , ତେବେ ଅଧିକ ରକ୍ତସ୍ରାବ ଦ୍ବାରା ଶିଶୁର ଶରୀରକୁ ଅଧିକା ରକ୍ତ ନ ଯିବା ଫଳରେ ଶିଶୁଟି ରକ୍ତହୀନତା ଭୋଗେ । ରକ୍ତ କଣିକାଗୁଡ଼ିକ ଭାଙ୍ଗି ଯିବା ଫଳରେ ବା ମା’ର ରକ୍ତ ଓ ପିଲାର ରକ୍ତରେ ମେଳ ନ ରହିବାଦ୍ବାରା କିମ୍ବା ନାହି ଅଖାଡ଼ୁଆ ଭାବେ ଫୁଲରେ ଲାଗିବାଦ୍ବାରା ମଧ୍ୟ ଶିଶୁ ରକ୍ତହୀନତାର ଶିକାର ହୋଇପଡ଼େ । ତାହାଛଡ଼ା, ନାଭିକୁ ଡେରିରେ ବାନ୍ଧିବା ବା ବାନ୍ଧିଲାବେଳେ ଅଧିକ ରକ୍ତ ଫୁଲ ଆଡ଼କୁ ଚିପି ନେବାଦ୍ବାରା ମଧ୍ୟ ଏହା ଜାତ ହୋଇପାରେ । ଯାଆଁଳା ପିଲାଙ୍କଠାରୁ  ଜଣେ ଅଧିକା ରକ୍ତ  ନେଇଯିବା  ଫଳରେ ଅନ୍ୟ ପିଲାଟି ରକ୍ତହୀନତା  ରୋଗରେ ପୀଡ଼ିତ ହୋଇଥାଏ । ଯକୃତ୍  , ମସ୍ତିଷ୍କ , ବୃକକ ଓ ପ୍ଳୀହାରେ ରକ୍ତସ୍ରାବ ହେବା ଫଳରେ ମଧ୍ୟ ଶିଶୁଟି ରକ୍ତହୀନତାର ଶିକାର ହୋଇଥାଏ ।\r\n\tଯଦି ମା’ର ଆର୍.ଏଚ.ନେଗେଟିଭ ବ୍ଳଡଗ୍ରୁପ ଥାଏ ଓ ପିଲାର ପିଲାର ଆର୍ . ଏଚ୍ ପଜିଟିଭ୍ ବ୍ଳଡଗ୍ରୁପ ଥାଏ ,  ତେବେ ପେଟମଧ୍ୟରେ ପିଲାଟିର ହଳଦିଆ କାମଳ  ରୋଗ ହେବା ସଙ୍ଗେ ସଙ୍ଗେ ରକ୍ତ ମଧ୍ୟ କମିଯାଏ ଓ ପିଲାଟି ଫୁଲିଯାଏ । ଏଭଳି ପରିଣତିକୁ ହାଇଡ୍ରୋପ୍ସ  ଫିଟାଲିସ୍ କୁହନ୍ତି । ଏ ସମୟରେ ପିଲା ଜରାୟୁ ମଧ୍ୟରେ ଥାଇ ମଧ୍ୟ ତା’ କୁ ରକ୍ତ ଦିଆଯାଇଥାଏ । ଜନ୍ମ ହେବା ସଙ୍ଗେ ସଙ୍ଗେ ପିଲାର ରକ୍ତକୁ ବଦଳେଇ ଭଲ ରକ୍ତ  ଦିଆଯାଇଥାଏ ।\r\nଯଦି ଜନ୍ମର ୨-୩ ଦିନ ମଧ୍ୟରେ ଶିଶୁଟି ଶେତା ଦେଖାଯାଏ , ତେବେ ମସ୍ତିଷ୍କ ବା ପ୍ଳୀହା ବା ଯକୃତ୍ ବା ବୃକକରେ ରକ୍ତସ୍ରାବ ହୋଇଥିବାର ସନ୍ଦେହ  କରାଯାଏ । ସେସବୁ ଅଙ୍ଗରେ ବଡ଼ ଧରଣର  ରକ୍ତଜମାଟ ବାନ୍ଧିବାଦ୍ବାରା ମଧ୍ୟ ରକ୍ତହୀନତା ହୋଇଥାଏ । \r\nଜନ୍ମଗତ ରକ୍ତହୀନତା ରୋଗ ବା ‘କନଜେନିଟାଲ ହିମୋଲାଇଟିକ ଏନିମିଆ’ ସାଧାରଣତଃ ଜନ୍ମର ୧ ମାସ ପରେ ଦେଖାଯାଏ । ଏହାକୁ ‘ହେରିଡିଟାରୀ ସ୍ପିରୋସାଇଟିକ୍ ଏନିମିଆ’ କୁହାଯାଏ । ଏଥିରେ ଲୋହିତ ରକ୍ତ କଣିକା ଗୁଡ଼ିକର ବ୍ୟାସାର୍ଦ୍ଧ ବୃଦ୍ଧି ହୋଇଯାଏ  ।ରକ୍ତ କଣିକାରେ ଲବଣ ଅଂଶ ଅଧିକ ହେବା ଫଳରେ ରକ୍ତ କଣିକାରେ ରସର ମାତ୍ରା ଅଧିକ ହୁଏ ଓ  ଲୋହିତ ରକ୍ତ କଣିକାଟି ଚେପଟା ବଦଳରେ ଟୁମୁକା ହୋଇଯାଏ ଏବଂ ସହଜରେ ଭାଙ୍ଗିଯିବାଫଳରେ ରକ୍ତହୀନତା ହୁଏ । କେତେକ ପିଲାଙ୍କର ଜନ୍ମରୁ ‘ହିମୋଗ୍ଳୋବିନ’ ର ଦୋଷ ଥିଲେ ରକ୍ତହୀନତା ହୁଏ । ଏଭଳି ରୋଗକୁ ଥାଲାସିମିଆ କୁହନ୍ତି ।\r\nଯାହାଠାରେ ଏକ ନିର୍ଦ୍ଦିଷ୍ଟ ଏନଜାଇମର ଅଭାବ ଥାଏ , ସେଭଳି ପିଲା ବିନ୍ଧା ବଟିକା , କୁଇନାଇନ୍ ବଟିକା ଇତ୍ୟାଦି ଖାଇଲେ ରକ୍ତକଣିକାଗୁଡ଼ିକ ଭାଙ୍ଗି ରକ୍ତ କମ୍ ହେବାର ଆଶଙ୍କା ଥାଏ । ଶିଶୁଟି ଡାକ୍ତରଖାନାରେ ଭର୍ତ୍ତିହୋଇଥିଲେ ରକ୍ତ ପରୀକ୍ଷା କରିବାପାଇଁ ତା’ଠାରୁ ବାରମ୍ବାର ରକ୍ତ ଟାଣିବା ଫଳରେ ସେ ରକ୍ତହୀନତା ରୋଗରେ ପୀଡ଼ିତ ହୋଇଥାଏ । \r\nଲକ୍ଷଣ \r\n ଶିଶୁଟି ସେତା ଦେଖାଯାଏ । ହୃତପିଣ୍ଡର ସ୍ପନ୍ଦନ ବେଗ ଓ ଶ୍ବାସର ଗତି ପ୍ରଖର ବା ଅଧିକ ହେବା ଫଳରେ ଶିଶୁଟି ମା’କ୍ଷୀର ଟାଣି ପାରେନି । ବଡ଼ ପିଲାଙ୍କଠାରେ ରକ୍ତ ଅଭାବରୁ ଖାଇବା କମିଯାଏ। କାମ କରିବାକୁ ଇଚ୍ଛା ହୁଏନି । ନ ଖାଇବା ଫଳରେ  ଖାଦ୍ୟସାର ଅଭାବରୁ ଗୋଡ଼ ଫୁଲେ ଓ ରକ୍ତର ମାତ୍ରା ଅତି ମାତ୍ରାରେ କମ୍ ହେବା ଫଳରେ  ଶୁଶୁଟିର ମଧ୍ୟ ହୃଦଯନ୍ତ୍ର  ଭଲ ଭାବରେ କାମ କରେନି ।\r\n\t ଜନ୍ମିଥିବା ପିଲାଙ୍କର ରୋଗ ନ ଥାଇ  ମଧ୍ୟ ୬ ସପ୍ତାହ ବୟସରେ ରକ୍ତର ପରିମାଣ କମିଯାଏ , ଯାହାକୁ ‘ ଫିଜିଓଲୋଜିକାଲ ଏନିମିଆ’ କୁହାଯାଏ । ସେ ସମୟରେ ପିଲାକୁ ଲୌହଥିବା ଔଷଧ ଦେଲେ ଆଉ ରକ୍ତହୀନତା ହୋଇ ନ ଥାଏ  । ‘ ସାଇଟୋମେଗାଲୋ ’ ଭୂତାଣୁ ଓ ‘ହେପାଟାଇଟିସ୍’ ଭୂତାଣୁଦ୍ବାରା ଆକ୍ରାନ୍ତ ହୋଇଥିବା ଶିଶୁମାନଙ୍କର ମଧ୍ୟ ରକ୍ତହୀନତା ରୋଗ ହୋଇଥାଏ \r\nଚିକିତ୍ସା \r\n\tଯଦି ଶିଶୁଟି ଠିକ୍ ସମୟରେ ଜନ୍ମିଥାଏ ଓ ହିମୋଗ୍ଳୋବିନ୍ ମାତ୍ରା ୧୦ ଗ୍ରାମ୍ ଥାଏ ତେବେ ତାକୁ ‘ ଆଇରନ୍ ଡ଼୍ରପ’ ବା ଲୌହରହିଥିବା ଔଷଧ ଦେବା ଉଚିତ । ଏହା ୩ ମାସ ଦିଆଯାଏ । କିନ୍ତୁ ହିମୋଗ୍ଳୋବିନ୍ ମାତ୍ରା ଯଦି ଅଧିକ କମିଯାଇଥାଏ , ତେବେ ରକ୍ତ ଦେବାକୁ ହୋଇଥାଏ ।\r\n\tଶିଶୁଟି ଯଦି  ଶ୍ବାସଜନିତ ରୋଗରେ ବାରମ୍ବାର ପୀଡ଼ିତ ହୋଇଥାଏ , ତେବେ ଅମ୍ଳଜାନ ଦେବା ଦରକାର କରିଥାଏ । ଏଭଳି ଶିଶୁକୁ ବାହାରୁ ରକ୍ତ ଦେବାଦ୍ବାରା ଶିଶୁଟି ଅଧିକ ଅମ୍ଳଜାନ ପାଇଥାଏ । ଆଗରୁ ଜନ୍ମିଥିବା ଶିଶୁ ବା କମ୍ ଓଜନର ଶିଶୁକୁ ଏରିଥ୍ରୋପଏଟିନ୍ ଔଷଧ ଦିଆଯାଏ ।\r\nଯେଉଁ ଶିଶୁମାନଙ୍କର ରକ୍ତହୀନତା  ସାଙ୍ଗକୁ ହଳଦିଆ କାମଳ ହୋଇଥାଏ , ସେମାନଙ୍କଠାରୁ ରକ୍ତ ବାହାର କରି ନେଇ ସେଇ ଗ୍ରୁପର ରକ୍ତ ଦେଲେ  ତାହା ଫଳପ୍ରଦ ହୋଇଥାଏ । ଏହାଦ୍ବାରା ରକ୍ତହୀନତା  ଦୂର ହେବା ସଙ୍ଗେ  ହଳଦିଆ କାମଳ ମଧ୍ୟ କମିଯାଏ । ଏହାକୁ ରକ୍ତ ବଦଳା ବା ‘ଏକସଚେଞ୍ଜ ଟ୍ରାନସଫ୍ୟୁଜନ’ କୁହନ୍ତି ।\r\n\tସେହିଭଳି , ପିଲାଙ୍କର ‘ ଥାଲାସିମିଆ’ ବା ‘ସିକଲ ସେଲ’ ରକ୍ତହୀନତା ରୋଗ ହେଲେ ଅସ୍ଥି ମଜ୍ଜା ଶିଶୁକୁ ଦେଲେ ଏ ରୋଗର ପ୍ରାଦୁର୍ଭାବ କମ୍ ହୋଇଥାଏ ।\r\n   \r\n \t\r\n',health
'﻿                  ଶିଶୁ ଓ ଯକ୍ଷ୍ମା \r\nପ୍ରଫେସର ଡାକ୍ତର ଗଣେଶ୍ବର ବେହେରା\r\n[ଶିଶୁମାନଙ୍କୁ  ମଧ୍ୟ ଯକ୍ଷ୍ମାରୋଗ ହୋଇଥାଏ । କିନ୍ତୁ ସେମାନଙ୍କଠାରେ ବିଶେଷ ଲକ୍ଷଣ ପ୍ରକାଶ ପାଏ ନାହିଁ  । ତେବେ ଘରେ ଅନ୍ୟ କାହାକୁ ଯକ୍ଷ୍ମାରୋଗ ହୋଇଥିଲେ କିମ୍ବା ଶିଶୁର ସ୍ବାସ୍ଥ୍ୟହାନି ଘଟିଲେ କିମ୍ବା ତା’ଠାରେ ଧାରାବାହିକ ଭାବରେ ଜ୍ବର , କାଶ ଆଦି ଲାଗି ରହିଲେ ତାକୁ ଯକ୍ଷ୍ମା ହୋଇପାରିଥାଏ ବୋଲି ସନ୍ଦେହ କରାଯାଇପାରେ । ]\r\nଯକ୍ଷ୍ମା ଏକ ଜୀବାଣୁଜନିତ ରୋଗ\r\n\tଶିଶୁ ଅବସ୍ଥାରେ ଯକ୍ଷ୍ମାରୋଗ ସଂକ୍ରମଣ କରିଥିଲେ ତାହା ସୁପ୍ତ ଅବସ୍ଥାରେ ଥାଏ । ଏହା ଭବିଷ୍ୟତରେ ବୟସ୍କମାନଙ୍କର ରୋଗର କାରଣ ହୋଇଥାଏ । ୧୯୧୫ ମସିହାରେ ଲିସାଣ୍ଟ ବକ୍ସ କହିଥିଲେ ଯେ ପିଲାମାନଙ୍କୁ  ଏହି ରୋଗରୁ ରକ୍ଷା କରିବାକୁ ହେଲେ ପ୍ରଥମେ ଯକ୍ଷ୍ମାରୋଗଗ୍ରସ୍ତ ବୟସ୍କମାନଙ୍କୁ ସଂକ୍ରମଣ ସଂକ୍ରାନ୍ତ ଉପଯୁକ୍ତ ଶିକ୍ଷା ଦେଇ ସମ୍ପୂର୍ଣ୍ଣ  ଚିକିତ୍ସା ଦେବାକୁ ହେବ । ବିଶେଷକରି ସେମାନଙ୍କ କଫରେ ଯକ୍ଷ୍ମା ଜୀବାଣୁ ଥିଲେ ସେମାନଙ୍କୁ ଅବହେଳା କରିବାର ପ୍ରଶ୍ନ ଉଠେନାହିଁ । ଏହି ରୋଗର ସ୍ଥିତି ଏକ ବୃତ୍ତ ସଦୃଶ ।ଏହାର ଜୀବାଣୁ ରୋଗୀର କାହସ ଓ କଫ ଦ୍ବାରା  ବାୟୁରେ ମିଶି ପିଲାଙ୍କୁ ସଂକ୍ରମଣ କରିଥାଏ । ଅଧିକାଂଶ କ୍ଷେତ୍ରରେ ଏହି ରୋଗ ଆପେ ଆପେ ଭଲ ହୋଇଯାଏ । କିନ୍ତୁ ଭବିଷ୍ୟତରେ ଜୀବାଣୁ ପାଇଁ ଅନୁକୂଳ ପରିସ୍ଥିତି ଆସିଲେ ସୁପ୍ତ ଅବସ୍ଥାରେ  ଥିବା ଯକ୍ଷ୍ମାରୋଗ ପୁନର୍ଜୀବିତ ହୋଇ ରୋଗ ସୃଷ୍ଟି କରେ । ବୟସ୍କମାନଙ୍କୁ ବାହାରୁ ରୋଗଜୀବାଣୁ ଆସି ରୋଗ ସୃଷ୍ଟି କରିବା ବିରଳ ।\r\nଯକ୍ଷ୍ମାରୋଗର ସାଂପ୍ରତିକ ସ୍ଥିତି \r\n\tବିଶ୍ବ ସ୍ବାସ୍ଥ୍ୟ ସଂସ୍ଥାର ଅନୁସନ୍ଧାନରୁ ଜଣାଯାଏ ଯେ ପ୍ରତିବର୍ଷ ପୃଥିବୀରେ ପ୍ରାୟ ପାଞ୍ଚରୁ ଦଶକୋଟି ଲୋକ ଯକ୍ଷ୍ମାରୋଗରେ ଆକ୍ରାନ୍ତ ହୋଇଥାଆନ୍ତି । ଏମାନଙ୍କ ମଧ୍ୟରୁ ପ୍ରାୟ ୧ରୁ ୨ କୋଟି ଲୋକଙ୍କଠାରେ ରୋଗର ପ୍ରାବଲ୍ୟ  ପରିଲକ୍ଷିତ ହୋଇଥାଏ । ଏମାନଙ୍କ ମଧ୍ୟରୁ ପ୍ରାୟ ୩୦ ଲକ୍ଷ ରୋଗୀ ମୃତ୍ୟୁ ମୁଖରେ ପଡ଼ନ୍ତି । ଏମାନଙ୍କ ମଧ୍ୟରୁ ସ୍ତ୍ରୀ ରୋଗୀମାନଙ୍କ ସଂଖ୍ୟା ପ୍ରାୟ ୧୦ ଲକ୍ଷ । ସେମାନେ ପ୍ରାୟ ମାତୃତ୍ବ ପାଇସାରିଥାନ୍ତି । ଯକ୍ଷ୍ମା ରୋଗାକ୍ରାନ୍ତ ମା’ମାନଙ୍କଠାରୁ ଉତ୍ତରାଧିକାର ସୂତ୍ରରେ ପିଲାମାନେ ଏହି ରୋଗର ଶିକାର ହୋଇଥାଆନ୍ତି ଏବଂ ଏମାନଙ୍କ ମଧ୍ୟରୁ ପ୍ରାୟ ୫୦ ପ୍ରତିଶତ ମା’ ମାନଙ୍କୁ ହରାଇ ଅନାଥ ହୋଇଥାଆନ୍ତି । ଅନ୍ୟକୌଣସି ରୋଗ ଏହିଭଳି ଭୟଙ୍କର ହୋଇ ନ ଥାଏ ।\r\n\tଏହାଛଡ଼ା ଯକ୍ଷ୍ମାରୋଗଗ୍ରସ୍ତ ବିଦ୍ୟାଳୟର ଶିକ୍ଷକ , ଧାଈ , ବସ୍ କଣ୍ଡକ୍ଟରମାନଙ୍କ ସଂସ୍ପର୍ଶରେ ଆସୁଥିବା ଶିଶୁମାନେ ଉକ୍ତ ରୋଗ ଆକ୍ରମଣର ଶିକାର ହୋଇପଡ଼ନ୍ତି ।\r\nଯକ୍ଷ୍ମାରୋଗ ବାୟୁବାହିତ । ଏହା ଯେକୌଣସି ନୀରୋଗ ବ୍ୟକ୍ତିକୁ ସହଜରେ ସଂକ୍ରମଣ କରିପାରେ । ଯେହେତୁ ଶିଶୁମାନଙ୍କର ରୋଗ ପ୍ରତିରୋଧକ ଶକ୍ତି ଯଥେଷ୍ଟ କମ୍, ତେଣୁ ସେମାନେ ସହଜରେ ଏହି ରୋଗର ଶିକାର ହୋଇଥାଆନ୍ତି । ଶିଶୁ ଯ୍କଷ୍ମାରୋଗୀଙ୍କ ମଧ୍ୟରେ ପ୍ରାୟ ୮୦ ପ୍ରତିଶତ କ୍ଷେତ୍ରରେ ଫୁସଫୁସ୍ ଏବଂ ୧୦ ରୁ ୨୦ ପ୍ରତିଶତ କ୍ଷେତ୍ରରେ ଲସିକା ଗ୍ରନ୍ଥି , ଖାଦ୍ୟନଳୀ , ହାଡ଼, ଚକ୍ଷୁ , ପରିସ୍ରା ଯନ୍ତ୍ର ଇତ୍ୟାଦି ଦେହର ଅନ୍ୟ ଅଙ୍ଗପ୍ରତ୍ୟଙ୍ଗରେ  ଏହି ରୋଗ ଦେଖାଦେଇଥାଏ । ଅଧିକାଂଶ କ୍ଷେତ୍ରରେ ଏହି ରୋଗ ପ୍ରାୟ  ଆପେ ଆପେ ଭଲ ହୋଇଯାଏ । କେବଳ ୫ ରୁ ୧୦ ପ୍ରତିଶତ କ୍ଷେତ୍ରରେ ଶିଶୁମାନଙ୍କୁ ଚିକିତ୍ସା ନେବାକୁ ପଡ଼ିଥାଏ । ଅଧିକାଂଶ କ୍ଷେତ୍ରରେ ଏହା ସାଂଘାତିକ ହୋଇ ଜୀବନପ୍ରତି ବିପଦ ସୃଷ୍ଟି କରିଥାଏ ।\r\nଯକ୍ଷ୍ମା ରୋଗର କାରଣ  \r\n\tଏହା ମାଇକୋବ୍ୟାକ୍ଟେରିଅମ୍ ଟ୍ୟୁବରକ୍ୟୁଲୋସିସ ନାମକ ଜୀବାନୁ ଦ୍ବାରା ହୋଇଥାଏ ; ଯାହାକୁ କି ୧୮୮୨ ମସିହାରେ ରବର୍ଟ କକ୍ ଆବିଷ୍କାର କରି ପୃଥିବୀରେ ଚହଳ ପକାଇ ଦେଇଥିଲେ ।\r\nଏହି ରୋଗର ପରିବୃଦ୍ଧି \r\n\tଏହି ରୋଗର ପରିବୃଦ୍ଧି ରୋଗୀ ଭେଦରେ ଭିନ୍ନ ଭିନ୍ନ ହୋଇଥାଏ । କେତେକଙ୍କ କ୍ଷେତ୍ରରେ ଏହା ଖୁବ୍ କମ୍ ଦିନରେ ବ୍ୟାପୁଥିବା ବେଳେ ଅନ୍ୟକେତେକଙ୍କ କ୍ଷେତ୍ରରେ ଏହା ବ୍ୟାପିବା ପାଇଁ ଅଧିକ ସମୟ ଲାଗିଥାଏ । କେତେକଙ୍କଠାରେ ରୋଗ  ସାଧାରଣଭାବେ ହେଉଥିବା ବେଳେ  ଅନ୍ୟ କେତେକଙ୍କୁ ଅତି ସାଂଘାତିକ ଭାବେ ଆକ୍ରାନ୍ତ କରିଥାଏ । ଏହି ପାର୍ଥକ୍ୟ  ମୁଖ୍ୟତଃ ଯକ୍ଷ୍ମା ଜୀବାଣୁର ସଂଖ୍ୟା , ଭୟାବହତା ଓ ଶିଶୁର ପ୍ରତିରୋଧକ ଶକ୍ତି ଉପରେ ନିର୍ଭର କରିଥାଏ ।\r\n\t\tକୌଣସି କାରଣରୁ ଯଥା – ମଧୁମେହ ରୋଗ , ଅତ୍ୟଧିକ ଖାଦ୍ୟାଭାବ, ଏଡସ୍ , ମିଳିମିଳା ଇତ୍ୟାଦି ହୋଇଥିଲେ କିମ୍ବା ଷ୍ଟିରଏଡ୍ ପରି ଔଷଧର ବହୁଳ ବ୍ୟବହାର କଲେ ରୋଗ ପ୍ରତିରୋଧକ ଶକ୍ତି କମିବା ସଙ୍ଗେ ସଙ୍ଗେ ରୋଗୀ ସହଜରେ  ଏହି ରୋଗର ଶିକାର ହୋଇଥାଏ । \r\nଶିଶୁମାନଙ୍କର ଯକ୍ଷ୍ମାରୋଗର ଲକ୍ଷଣ ଓ ନିରୂପଣ  \r\n\tଶିଶୁମାନଙ୍କ କ୍ଷେତ୍ରରେ ଯକ୍ଷ୍ମା ରୋଗର ବିଶେଷ ଲକ୍ଷଣ ପ୍ରକାଶ ପାଏ ନାହିଁ । ତେବେ ଘରେ ଅନ୍ୟ କାହାକୁ ଯକ୍ଷ୍ମାରୋଗ ହୋଇଥିଲେ କିମ୍ବା ଶିଶୁର ସ୍ବାସ୍ଥ୍ୟହାନି  ଘଟିଲେ , ତା’ ଠାରେ  ଧାରାବାହିକ ଭାବରେ ଜ୍ବର , କାଶ ଆଦି ଲାଗି ରହିଲେ  ଯକ୍ଷ୍ମା ହୋଇପାରିଥାଏ ବୋଲି ସନ୍ଦେହ କରାଯାଇପାରେ । ତେଣୁ ଚିକିତ୍ସକଙ୍କର ପରାମର୍ଶ ନେବା ଜରୁରୀ । ଏ କ୍ଷେତ୍ରରେ ଶିଶୁର ସଂସର୍ଗ ଜନିତ ବୃତ୍ତାନ୍ତ ଅତି ଉପାଦେୟ ଅଟେ । ମଣ୍ଟୁକ୍ସ ଟେଷ୍ଟ୍ ଦ୍ବାରା  କେବଳ ଏହି  ଜୀବାଣୁର  ସ୍ଥିତି ବିଷୟରେ ଆଭାସ ମିଳେ ସିନା , ରୋଗ  ବିଷୟରେ ନୁହେଁ । ଶିଶୁର କଫ ପରୀକ୍ଷା  ଅନେକ କ୍ଷେତ୍ରରେ ସମ୍ଭବ ନୁହେଁ । ରଞ୍ଜନରଶ୍ମି ଦ୍ବାରା ମଧ୍ୟ ବେଳେ ବେଳେ ଏହି ରୋଗ ନିରୂପଣ ସମ୍ଭବପର ହୋଇ ନ ଥାଏ ।\r\n\t\tଶରୀରର ଯେକୌଣସି ଅଂଶରେ ଯକ୍ଷ୍ମାରୋଗ ହୋଇପାରେ । ଯେଉଁ ଅଂଶରେ ଯକ୍ଷ୍ମାରୋଗ ହୁଏ , ସେହି ଅଂଶର ଅସ୍ବାଭାବିକତାକୁ ଚାହିଁ ଲକ୍ଷଣମାନ ପ୍ରକାଶପାଏ ।ଏହା ସହିତ ଶରୀର ଅସୁସ୍ଥ ହେବାର ସାଧାରଣ ଲକ୍ଷଣମାନ  ଦେଖାଯାଇଥାଏ ।\r\nମା’ ଗର୍ଭରେ ଥିବା ଶିଶୁ\r\n\tଗର୍ଭବତୀ ମା’ ଯକ୍ଷ୍ମାରୋଗର ଶିକାର ହୋଇଥିଲେ ତାହାର ଚିକିତ୍ସା କରାଯାଇ ସୁସ୍ଥ ଶିଶୁକୁ ଜନ୍ମ ଦିଆଯାଇପାରେ  । ତେଣୁ ଶିଶୁ ମା’ ଠାରୁ ଯକ୍ଷ୍ମାରୋଗର  ଶିକାର ହୋଇ ଜନ୍ମ ନେବା ଆଶଙ୍କାରେ ତାହାକୁ ବାହାର ଦୁନିଆର  ଆଲୋକ ଦେଖିବା ପୂର୍ବରୁ ଶେଷ କରିଦେବା ଏକ ଅପରାଧ ।\r\nଚିକିତ୍ସା \r\n\tବୟସ୍କ ରୋଗୀମାନଙ୍କ ପରି ପିଲାମାନଙ୍କୁ ମଧ୍ୟ ସ୍ବଳ୍ପକାଳୀନ ଚିକିତ୍ସା (short course chemotherapy)ପଦ୍ଧତିରେ ଚିକିତ୍ସା କରାଯାଇଥାଏ । ତେବେ ଇଥାମ୍ବୁଟଲ୍ ବ୍ୟବହାର କଲାବେଳେ ସତର୍କତା ଅବଲମ୍ବନ କରିବା ଆବଶ୍ୟକ । ମସ୍ତିଷ୍କ ଯକ୍ଷ୍ମା ଓ ମିଲିଆରି ଯକ୍ଷ୍ମା ଶିଶୁମାନଙ୍କ ପାଇଁ ସାଂଘାତିକ । ଏହା ହୋଇଥିବାର ସନ୍ଦେହ ହେଲେ ତୁରନ୍ତ ଚିକିତ୍ସା କରିବା ବାଞ୍ଛନୀୟ ।  \r\nପ୍ରତିଷେଧକ ବ୍ୟବସ୍ଥା\r\n \tଯଦି କୌଣସି ଯକ୍ଷ୍ମାରୋଗଗ୍ରସ୍ତ ମାଆର ଫୁସଫୁସରେ ଯକ୍ଷ୍ମା ଜୀବାଣୁ ରହିଥିବାର ପ୍ରମାଣ ମିଳେ ଏବଂ ଶିଶୁଟିକୁ ମା’ଠାରୁ ଅଲଗା ରଖିବା ସମ୍ଭବ ହୁଏନି , ସେଭଳି କ୍ଷେତ୍ରରେ ମା’କୁ ଚିକିତ୍ସା କରିବା ସହ ଶିଶୁକୁ ପ୍ରତିଷେଧକ ଚିକିତ୍ସା ଦିଆଯାଏ ।  ସଂକ୍ରମିତ ହୋଇଥିବା ଓ ସଂକ୍ରମିତ ହୋଇ ନ ଥିବା ଉଭୟ ଗୋଷ୍ଠୀର ପିଲାଙ୍କୁ ଏହି ଚିକିତ୍ସାର ପରିସରଭୁକ୍ତ କରାଯାଇଥାଏ ।\r\n\tଶେଷରେ ଏତିକି କୁହାଯାଇପାରେ ଯେ ପରିବେଶ ନିର୍ମଳ ରଖାଗଲେ , ଅର୍ଥାତ୍ ଶହେ ପ୍ରତିଶତ କ୍ଷେତ୍ରରେ କଫକୁ ଜୀବାଣୁମୁକ୍ତ କରାଯାଇ ପାରିଲେ ଏବଂ ଘରଭିତରକୁ ମୁକ୍ତବାୟୁ ଏବଂ ସୂର୍ଯ୍ୟକିରଣ ଯଥେଷ୍ଟ ଭାବରେ  ପ୍ରବେଶ କରିବାର  ବ୍ୟବସ୍ଥା କରାଯାଇ ପାରିଲେ , ଏହି ରୋଗକୁ ବହୁ ପରିମାଣରେ ଆୟତ୍ତ କରାଯାଇପାରିବ । ଏହାଦ୍ବାରା ଶିଶୁମାନେ , ଯେଉଁମାନେ କି ଆମ ସମାଜର ଆଗାମୀ ଦିନର ବାର୍ତ୍ତାବହ , ସେମାନଙ୍କୁ ଏହି ରୋଗ ଆତଙ୍କରୁ ରକ୍ଷା କରାଯାଇପାରିବ ।   \r\n\r\n',health
'﻿ଶ୍ବାସରୋଗ\r\n  ପ୍ରଫେସର ଡାକ୍ତର ସଂଗ୍ରାମ କେଶରୀ ବେହେରା\r\n[ଶ୍ବାସରୋଗର ନିର୍ଦ୍ଦିଷ୍ଟ କାରଣ ଜଣା ଯାଇ ନ ଥିଲେ ମଧ୍ୟ ଶ୍ବାସରୋଗଗ୍ରସ୍ତ ଅନେକ ପିଲା କ୍ରମେ ଏଥିରୁ ଉପଶମ ପାଇଥାଆନ୍ତି  ।  କେତେକ କ୍ଷେତ୍ରରେ ଏହି ରୋଗ ଆଉ ପ୍ରକାଶ ପାଇ ନ ଥାଏ ।]\r\n\t\tଶ୍ବାସ ପିଲାମାନଙ୍କର ଏକ ସାଧାରଣ ସମସ୍ୟା । ଏହା ଏକ ପୁରାତନ ଅସୁସ୍ଥତା ଯାହାକି ପିଲାମାନଙ୍କର ଶାରୀରିକ ଏବଂ ମାନସିକ ବୃଦ୍ଧିରେ ପ୍ରତିକୂଳ ପ୍ରଭାବ ପକାଇଥାଏ । ପିଲାର ସ୍କୁଲରେ ଅନୁପସ୍ଥିତିର ଏହା ଏକ ସାଧାରଣ କାରଣ ଏବଂ ଏହା ପିଲା ଓ ତାର ପରିବାର ଉପରେ ମାନସିକ ଚାପ ପକାଇଥାଏ । ତଥାପି ଶ୍ବାସରୋଗର ଚିକିତ୍ସା ପଦ୍ଧତିରେ ଉନ୍ନତି ଘଟିଥିବା ହେତୁ ଶ୍ବାସରୋଗ ଥିବା ପିଲାମାନେ ବର୍ତ୍ତମାନ ସ୍ବାଭାବିକ ଓ କର୍ମଠ ଜୀବନଯାପନ କରିପାରିବେ । ଏହି ରୋଗର ଦୀର୍ଘକାଳୀନ ଚିକିତ୍ସାର ବ୍ୟବସ୍ଥା ଦୃଷ୍ଟିରୁ ପିତାମାତା ଏହାର ବିଭିନ୍ନ ଦିଗ ଠିକ ଭାବରେ ହୃଦୟଙ୍ଗମ କରିବା ନିହାତି ଜରୁରୀ ।\r\n\tଶତକଡ଼ା ୫- ୧୫ ଭାଗ ପିଲା ଶ୍ବାସରୋଗ ଦ୍ବାରା ଆକ୍ରାନ୍ତ ହୋଇଥାନ୍ତି  । ଏହା ଛୋଟ ଛୋଟ ଶ୍ବାସନଳୀର ରୋଗ । ଶ୍ବାସରୋଗୀମାନଙ୍କର ଏହି ଶ୍ବାସନଳୀଗୁଡ଼ିକ ବିଭିନ୍ନପ୍ରକାର ଉତ୍ତେଜକ ପଦାର୍ଥ ପ୍ରତି ସମ୍ବେଦନଶୀଳ । ଏହି ଉତ୍ତେଜକ ପଦାର୍ଥଗୁଡ଼ିକ ଶ୍ବାସନଳୀର ମାଂସପେଶୀଗୁଡ଼ିକୁ ସଂକୋଚନ କରିବା ଦ୍ବାରା ଏବଂ ଶ୍ବାସନଳୀ ଭିତର ଆସ୍ତରଣ ଏହାଦ୍ବାରା ଫୁଲିଯିବା ହେତୁ ଶ୍ବାସନଳୀ ସଂକୀର୍ଣ୍ଣ ହୋଇଥାଏ ।\r\nଶ୍ବାସରୋଗର କାରଣ \r\n\tଏହି ରୋଗର ପ୍ରକୃତ କାରଣ ଜଣା ନାହିଁ । କିନ୍ତୁ ପିଲାମାନଙ୍କର ଶ୍ବାସରୋଗ ହେବାର ଅନେକ ପ୍ରମୁଖ କାରଣ ଅଛି ଯାହାକି ନିମ୍ନରେ ଦିଆଗଲା ।\r\n\t୧. ବଂଶାନୁଗତ କାରଣ – ପିତା ଓ ମାତାଙ୍କ ମଧ୍ୟରୁ ଜଣେ କେହି ଶ୍ବାସରୋଗୀ ହୋଇଥିଲେ ତାଙ୍କର ଶତକଡ଼ା ୨୦ ଭାଗ ପିଲାଙ୍କୁ ଏବଂ ଯଦି ଉଭୟ ଶ୍ବାସରୋଗୀ ତେବେ ଶତକଡ଼ା ୩୦ ଭାଗ  ପିଲାଙ୍କୁ ଶ୍ବାସରୋଗ ହେବାର ଯଥେଷ୍ଟ ସମ୍ଭାବନା । ସେ ଯାହା ହେଉନା କାହିଁକି , ଏହା ଜାଣିବା ପ୍ରୟୋଜନୀୟ ଯେ ଶ୍ବାସରୋଗ ଥିବା ପିତାମାତାଙ୍କର ଅଧିକାଂଶ ପିଲା ଏହି ରୋଗରେ ଆକ୍ରାନ୍ତ ହୋଇ ନ ଥାନ୍ତି ।  \r\n\t୨. ପାରିପାର୍ଶ୍ବିକ କାରଣ- ପାରିପାର୍ଶ୍ବିକ କାରଣଗୁଡ଼ିକ ମଧ୍ୟ ଶ୍ବାସରୋଗ ସୃଷ୍ଟି କରିବାର ସମ୍ଭାବନା ଥାଏ । ପ୍ରୟୋଜନୀୟ ପାରିପାର୍ଶ୍ବିକ ଉପାଦାନଗୁଡ଼ିକ ହେଲା – ପରାଗ ରେଣୁ (Pollen) , ଘାସ , ଫିମ୍ପି , କୀଟ ପତଙ୍ଗ ଯଥା – ମଶା , କୀଟ , ଅସରପା , ପ୍ରଜାପତି ଆଦି , ବିରାଡ଼ି , କୁକୁର ଓ ଘୋଡ଼ାର ବାଳ , ପକ୍ଷୀର ପର , ଥଣ୍ଡା ପବନ , କୁହୁଡ଼ି , ଧୂଆଁ ,  ରାସାୟନିକ ଉତ୍ତେଜକ , ପରିବେଷ୍ଟନୀର ଧୂମ ଓ ଦୂଷିତ ପଦାର୍ଥ ଇତ୍ୟାଦି । \r\n୩ . ଭୂତାଣୁ ସଂକ୍ରମଣ – ଯେଉଁ ପିଲାମାନଙ୍କର ଏହି ରୋଗ ବିକଶିତ ହେବା ପାଇଁ ଅନ୍ୟପ୍ରକାର ପୂର୍ବ ପ୍ରବୃତ୍ତି ଥାଏ ସେମାନଙ୍କଠାରେ ନାକ ଓ ଗଳାର ଭୂତାଣୁ ସଂକ୍ରମଣ ଯଥା - ସାଧାରଣ ଥଣ୍ଡା ହେଲେ ଅଥବା ଇନଫ୍ଳୁଏଞା ହେଲେ ଏହି ଶ୍ବାସରୋଗ ଜାତ ହୋଇଥାଏ । \r\nଶ୍ବାସରୋଗର ଲକ୍ଷଣ\r\n\tଶୈଶବାବସ୍ଥାରେ ଶ୍ବାସରୋଗର ଲକ୍ଷଣମାନ ପରିବର୍ତ୍ତନଶୀଳ । ରୋଗର ତୀବ୍ର ଆକ୍ରମଣ ପ୍ରକଟିତ ହେଲେ ଯେଉଁ ମୁଖ୍ୟ ଲକ୍ଷଣମାନ ପ୍ରକାଶ ପାଏ ତାହା ହେଲା କାଶ , ସେଁ ସେଁ ଶଦ୍ଦ ସହ କଷ୍ଟରେ ନିଃଶ୍ବାସ ନେବା ,ଶ୍ବାସପ୍ରଶ୍ବାସ କ୍ଷିପ୍ରତର ହେବା ଏବଂ ନିଃଶ୍ବାସ ନେବାରେ କଷ୍ଟ ହେବା । ଦୀର୍ଘସ୍ଥାୟୀ ବ୍ୟାଧିର ଲକ୍ଷଣମାନ ହେଲା କାଶ ତୀବ୍ରତର ହୋଇ ଲାଗି ରହିବା , ସେଁ ସେଁ ଶଦ୍ଦରେ ନିଃଶ୍ବାସ ନେବା , ଶରୀରର ଓଜନ ଖୁବ୍ କମ୍ ପରିମାଣରେ ବୃଦ୍ଧି ପାଇବା, ଶାରୀରିକ ପରିଶ୍ରମ ପରେ କାଶ ଓ ଅଣନିଶ୍ବାସୀ ହେବା ଏବଂ ଚାରିପଟେ  ଚିପି ହେଲାପରି ଜଣାଯିବା ଇତ୍ୟାଦି । \r\nଶ୍ବାସରୋଗର ନିଦାନ \r\n\tକେବଳ ଶ୍ବାସରୋଗ ସମ୍ବନ୍ଧରେ ଅଭିଯୋଗ ଏବଂ ଶାରୀରିକ ପରୀକ୍ଷାମାନ ଦ୍ବାରା ଏହି ରୋଗର ନିଦାନ ହୋଇପାରିବ । ନିଦାନକୁ ସୁନିଶ୍ଚିତ କରିବା ପାଇଁ ଏବଂ ଚିକିତ୍ସାର ଉପଦେଶ ଦେବାପାଇଁ  କେତେକ କ୍ଷେତ୍ରରେ ପ୍ରୟୋଗଶାଳା ପରୀକ୍ଷା କରାଯାଇଥାଏ । ଏହି ପରୀକ୍ଷାଗୁଡ଼ିକ ହେଉଛି ଛାତି ଏବଂ ସାଇନସ୍ର ଏକ୍ସ-ରେ , ରକ୍ତ ପରୀକ୍ଷା , ପିକ୍ ଏକ୍ସପାଇରେଟୋରି ଫ୍ଳୋ ରେଟ୍(PEFR) ମାପିବା, ଫୁସଫୁସ କାର୍ଯ୍ୟର ପରୀକ୍ଷା (Pulmonary function tests) ଏବଂ ଆଲର୍ଜି ପରୀକ୍ଷା । ସାମ୍ଭାବ୍ୟ ଆଲାରଜେନ୍ ନିର୍ଦ୍ଧାରଣ କରିବାପାଇଁ ଚର୍ମ ସାଧାରଣତଃ ପିଲାମାନଙ୍କ ପାଇଁ କିଛିମାତ୍ରାରେ ଫଳପ୍ରଦ ହୋଇଥାଏ ।\r\nଶ୍ବାସରୋଗର ଚିକିତ୍ସା ବ୍ୟବସ୍ଥା \r\nଶ୍ବାସରୋଗର ଚିକିତ୍ସା ଏହାର ଗମ୍ଭୀର ଅବସ୍ଥା ଉପରେ ନିର୍ଭର କରେ । ଔଷଧ, ପାରିପାର୍ଶ୍ବିକ ନିୟନ୍ତ୍ରଣ , ଗୃହରେ ସତର୍କତା , ମାନସିକ ସାହାଯ୍ୟ ପ୍ରଭୃତି ଚିକିତ୍ସା ବ୍ୟବସ୍ଥାର ପ୍ରଧାନ ଅବଲମ୍ବନ ।\r\n\t୧ ଔଷଧ – ବିଭିନ୍ନପ୍ରକାର ଔଷଧ ଯାହାକି ଅତିପାତୀ ଏବଂ ଦୀର୍ଘସ୍ଥାୟୀ ଶ୍ବାସରୋଗମାନଙ୍କରେ ବ୍ୟବହୃତ ହୁଏ ସେଗୁଡ଼ିକ ହେଲା – ସାଲବ୍ୟୁଟାମଲ , ସାଲମେଟେରୋଲ୍ , ଟାରବ୍ୟୁଟାଲିନ୍ ,ଏପିନେଫରିନ୍ , ଥିଓଫାଇଲିନ୍ , ଡକସୋଫାଇଲିନ୍ , ବେକଲୋମେଥାସୋନ୍ , ଫ୍ଳୁଟିକାଜୋନ୍ ବ୍ୟୁଡେସୋନାଇଡ୍ ଏବଂ ମଣ୍ଟେଲୁକାଷ୍ଟ ଇତ୍ୟାଦି । ଇନହେଲର ପଦ୍ଧତିରେ ଔଷଧକୁ ବାଷ୍ପୀଭୂତ କରାଯାଇ ସିଧାସଳଖ ଫୁସଫୁସରେ ପହଞ୍ଚାଇବାର ବ୍ୟବସ୍ଥା କରାଯାଇଛି । ଯେଉଁମାନେ ଇନହେଲର ନେଇପାରନ୍ତି ନାହିଁ , ସେମାନଙ୍କ ପାଇଁ ସ୍ପେସର ଓ ମାସ୍କର  ସୁଯୋଗ ଉପଲବ୍ଧ । ଔଷଧକୁ ଭସ୍ମ ଆକାରରେ ରୋଟାହେଲରରେ  ମଧ୍ୟ ଦିଆଯାଇପାରେ । ଏହି ପଦ୍ଧତି ପିଲାମାନଙ୍କ ପାଇଁ ବେଶ୍ ସହଜ  । ସାଂଘାତିକ ଶ୍ବାସରୋଗରେ ଆକ୍ରାନ୍ତ ନେବୁଲାଇଜର୍ ଉଓଗେ ଚିକିତ୍ସା କରାଯାଏ । ପ୍ରତିଷେଧକ ବ୍ୟବସ୍ଥା ସ୍ବରୂପ ଆବଶ୍ୟକ ସ୍ଥଳେ ଷ୍ଟିରଏଡ୍  ଇନହେଲରର ସାହାଯ୍ୟ ନେବା ବିଧେୟ । \r\n୨. ପାରିପାର୍ଶ୍ବିକ ନିୟନ୍ତ୍ରଣ -  ଅନେକପ୍ରକାର ପାରିପାର୍ଶ୍ବିକ କାରଣ ଶ୍ବାସରୋଗକୁ ପ୍ରୋତ୍ସାହନ ଦେଇଥାଏ ଅଥବା ବୃଦ୍ଧି କରିଥାଏ । ପାରିପାର୍ଶ୍ବିକ ନିୟନ୍ତ୍ରଣର ଉଦ୍ଦେଶ୍ୟ ହେଉଛି ଏହି କାରଣଗୁଡ଼ିକର  ପ୍ରଭାବକୁ କମାଇବା । ସେଥିପାଇଁ ନିମ୍ନଲିଖିତ ଉପାୟମାନ ଅବଲମ୍ବନ କରିବା ଉଚିତ । \r\n   \t-  ରନ୍ଧନ ପାଇଁ ବ୍ୟବହୃତ ହେଉଥିବା କାଠ , କୋଇଲା  ଓ କିରାସିନି ଷ୍ଟୋଭରୁ  ବାହାରୁଥିବା ବାଷ୍ପ ଓ ଧୂଆଁର ଉତ୍ତେଜକ ପ୍ରଭାବରୁ ପିଲାକୁ ଦୂରେଇ ରଖିବା ଦରକାର । \r\n\t- ଗୃହରେ ଧୂମପାନ ତ୍ୟାଗ କରିବା ଉଚିତ ; କାରଣ ଧୂଆଁପତ୍ର ଧୂଆଁ ଆଘ୍ରାଣ କଲେ ଶ୍ବାସରୋଗପ୍ରବଣ  ପିଲାମାନଙ୍କର ଏହି ରିଗ ତ୍ବରାନ୍ବିତ ହୋଇଥାଏ । \r\n\t- ଜନ୍ମ ହେବାର ପ୍ରଥମ ୩-୪ ମାସ କେବଳ ମାଆ କ୍ଷୀର ଖୁଆଇବାକୁ ସ୍ଥିର କରିବା ଉଚିତ । \r\n\t- ଘର ସଫା କରିବା କିମ୍ବା ଧୂଳି ଝାଡ଼ିବା ସମୟରେ ପିଲାମାନଙ୍କୁ  ସେଇ ଘରୁ  ବାହାର କରିଦେବାକୁ ପଡ଼ିବ କିମ୍ବା ପିଲା ନ ଥିବା ସମୟରେ  ଘର ଝାଡ଼ିବାକୁ ପଡ଼ିବ । ଘର ଝାଡ଼ୁ ଦ୍ବାରା ନ ଝାଡ଼ି ଓଦା କନାରେ ଘର ପୋଛିବାକୁ ପଡ଼ିବ । ଭାକ୍ୟୁମ୍ କ୍ଳିନର ସାହାଯ୍ୟରେ ଘର ସଫା କରିବା ଉତ୍କୃଷ୍ଟତର ।\r\n\t- ଶ୍ବାସରୋଗ ଥିବା ପିଲାମାନଙ୍କର ଶୋଇବା ଘରେ କାରପେଟ୍ , ଦ୍ବାରା ପରଦା ବ୍ୟବହାର କରିବା ଉଚିତ ନୁହେଁ କିମ୍ବା  ବହି ଓ କାଗଜପତ୍ର ସବୁ ଗଦା  କରି ରଖିବା ଉଚିତ ନୁହେଁ । \r\n୩. ଗୃହରେ ସତର୍କତା -  ଶ୍ବାସରୋଗ ଲକ୍ଷଣର ଉତ୍କଟ ବୃଦ୍ଧି ଯଥାସମୟରେ ଜାଣିବାକୁ ହେଲେ  ଗୃହରେ ସତର୍କତା ଏକାନ୍ତ ଆବଶ୍ୟକ  । କାଶ , କ୍ଷିପ୍ରଗତିରେ ନିଃଶ୍ବାସ ନେଅବ , ସେଁ ସେଁ ଶଦ୍ଦ ସହ କଷ୍ଟରେ ନିଃଶ୍ବାସ ଛାଡ଼ିବା ଦେଖାଗଲେ ଶ୍ବାସରୋଗ ହେଲା ବୋଲି ପିତାମାତା ଚିହ୍ନିବା ଉଚିତ । ସେଁ ସେଁ ଶଦ୍ଦ ସହ  କଷ୍ଟରେ ନିଃଶ୍ବାସ ଛାଡ଼ିବାର ଆଭାସ ପାଇବାମାତ୍ରେ ପିତାମାତା ଶୀଘ୍ର ଡାକ୍ତରଙ୍କ ସହିତ  ପରାମର୍ଶ କରିବା ଉଚିତ ।\r\n୪ . ମନୋବୈଜ୍ଞାନିକ ସାହାଯ୍ୟ – ମାନସିକ କାରଣମାନ ଶ୍ବାସରୋଗର ପ୍ରଧାନ କାରଣ ନ ହେଲେ ମଧ୍ୟ ସେଗୁଡ଼ିକର ଗୁରୁତ୍ବପୂର୍ଣ୍ଣ ଭୂମିକା ରହିଛି  । ସ୍କୁଲରେ ପରୀକ୍ଷା ସମୟରେ ମାନସିକ ଚାପ  ସର୍ବଦା ଶ୍ବାସରୋକୁ ବଢ଼ାଇଥାଏ । ଏଣୁ ପିତାମାତା  ସର୍ବଦା ପିଲାମାନଙ୍କ ସହିତ ସେମାନଙ୍କର  ସମସ୍ୟା ଆଲୋଚନା କରିବା ଦରକାର । ସେମାନଙ୍କର ମନୋବୈଜ୍ଞାନିକ ସାହାଯ୍ୟ ଦରକାର ଏବଂ ମାନସିକ ଚାପକୁ ନିବାରଣ କରିବା କିମ୍ବା କମାଇବା ଦରକାର ।\r\n୫. ବ୍ୟାୟମ – ଶ୍ବାସରୋଗଗ୍ରସ୍ତ ପିଲାମାନଙ୍କୁ  ଉପଯୁକ୍ତ ଉପଦେଶ ସହ ବ୍ୟାୟାମ   ଓ ପ୍ରାଣାୟମ କରାଇଲେ ଉପକାର ମିଳିପାରେ । ବ୍ୟାୟାମ କରିବାପରେ ଯଦି ପିଲାର କାଶ ହୁଏ ଏବଂ ନିଃଶ୍ବାସ କ୍ଷିପ୍ରତର ହୋଇଥାଏ ତେବେ ଏହି ଲକ୍ଷଣଗୁଡ଼ିକୁ ପ୍ରତିରୋଧ  କରିବା ପାଇଁ ବ୍ୟାୟାମ କରିବା ପୂର୍ବରୁ ସାଲବ୍ୟୁଟାମଲ କିମ୍ବା ଟାରବ୍ୟୁଟାଲିନ୍ ଆଘ୍ରାଣ କିବା ପାଇଁ ଦିଆଯାଇପାରିବ । ପିଲାର ଚାଲବୁଲକୁ  ନିଷେଧ କରିବାର ଆବଶ୍ୟକତା  ନାହିଁ । ଖୋଲା ପବନରେ ଗଭୀର ନିଃଶ୍ବାସନେବା ଏବଂ ଆସ୍ତେ ଆସ୍ତେ  ସମ୍ପୂର୍ଣ୍ଣଭାବେ  ନିଃଶ୍ବାସ ଛାଡ଼ିବା ପାଇଁ ପିଲାକୁ ଉତ୍ସାହିତ କରିବା  ଦରକାର । ପିଲାକୁ ବେଲୁନ୍ ଫୁଙ୍କିବାକୁ କହିଲେ ଫୁସଫୁସର ଭାଇଟାଲ କେପାସିଟି ବୃଦ୍ଧି ହୋଇଥାଏ । ତଥାପି ରୋଗ ଲକ୍ଷଣର ଉତ୍କଟ ବୃଦ୍ଧି ସମୟରେ ଶାରୀରିକ ପରିଶ୍ରମ  ଏବଂ କାର୍ଯ୍ୟ ନିୟୋଗ ପରିହାର କରିବା ଦରକାର । \r\n୬. ଧାରଣ କ୍ଷମତାକୁ ରୁଦ୍ଧ କରିବା ଚିକିତ୍ସା – (Desensitisation Therapy)  ଯଦି ଗୋଟିଏ ନିର୍ଦ୍ଦିଷ୍ଟ ଆଲରଜେନ୍ ଏହି ଶ୍ବାସରୋଗ ଉତ୍କଟ ବୃଦ୍ଧି କରୁଥିବାର  ଜଣାଅଛି ତେବେ ତାକୁ  ତ୍ୟାଗ କରିବା ଉଚିତ । ଯଦି ଏହି ଆଲରଜେନ୍ ଅପରିହାର୍ଯ୍ୟ ତେବେ ଧାରଣ କ୍ଷମତାକୁ ରୁଦ୍ଧ କରିବାର ଚିକିତ୍ସା ପାଇଁ ଚେଷ୍ଟା କରାଯାଇପାରେ । ତଥାପି ଏପରି ଚିକିତ୍ସାର ଉପକାରିତା ପିଲାମାନଙ୍କ କ୍ଷେତ୍ରରେ ସନ୍ଦେହଜନକ । \r\n୭ . ଖାଦ୍ୟ – ଶ୍ବାସରୋଗଗ୍ରସ୍ତ ପିଲା ପୁଷ୍ଟିକର ଓ ସୁଷମ ଖାଦ୍ୟ ଖାଇବା ଉଚିତ  । ଯଦି ରୋଗର ଆକ୍ରମଣ କୌଣସି ନିର୍ଦ୍ଦିଷ୍ଟ ଖାଇବା ଦ୍ବାରା ବଢ଼ିଯାଉଥାଏ , ତେବେ ସେହି ଖାଦ୍ୟ ଏବଂ ପାନୀୟକୁ ନିଷେଧ କରିବା ଉଚିତ । ଯଦି ରୋଗର ଆକ୍ରମଣ ଏବଂ ଖାଦ୍ୟ ଖାଇବା ମଧ୍ୟରେ କୌଣସି ସମ୍ବନ୍ଧ  ନାହିଁ ତେବେ ରୋଗୀର ଖାଦ୍ୟ ନିଷେଧ କରିବାର ଆବଶ୍ୟକତା ନାହିଁ । ଚିକଲେଟ୍, ଚକୋଲେଟ୍, ଚୁଇଙ୍ଗମ୍ ଓ କୃତ୍ରିମ ରଙ୍ଗ (Synthetic colour )  ମିଶିଥିବା ଖାଦ୍ୟ ଓ ପାନୀୟ ତ୍ଯାଯଗ କରିବା ଉଚିତ । ତଥାପି ଖାଦ୍ୟ କ୍ଷେତ୍ରରେ ବିଶେଷ କଟକଣା ପାଇଁ ପରାମର୍ଶ ଦେବା ଉଚିତ ନୁହେଁ ।\r\nପିଲା କ’ଣ ସତରେ ଶ୍ବାସ ରୋଗରୁ ମୁକ୍ତି ପାଇପାରିବ ?\r\n\tଶ୍ବାସରୋଗଗ୍ରସ୍ତ ଅନେକ ପିଲା କ୍ରମେ ଉନ୍ନତି କରିଥାନ୍ତି । ବାରମ୍ବାର ଆକ୍ରମଣର ହାର କମିଥାଏ ଏବଂ ଏପରିକି ସେମାନଙ୍କର ବୟସର ବୃଦ୍ଧି ସଙ୍ଗେ ଏହି ରୋଗ ଆଉ ଦେଖାଯାଇ ନ ଥାଏ । ତଥାପି କେଉଁ ପିଲା ଏହି ରୋଗରୁ ସମ୍ପୁର୍ଣ୍ଣ  ମୁକ୍ତିଲାଭ କରିବ , ତାହା ଆଗରୁ କହିବା କଷ୍ଟକର । ଏହା ସୁନିଶ୍ଚିତ ଯେ ଶ୍ବାସରୋଗଗ୍ରସ୍ତ ପିଲା ଶ୍ବାସରୋଗ ନିବାରକ ଔଷଧ ନିୟମିତ ରୂପେ ସେବନ କରିବା  ଏବଂ ସାମ୍ଭାବ୍ୟ ଆଲର୍ଜେନ୍ ଯେତେଦୂର ସମ୍ଭବ ତ୍ୟାଗ କରିବା କଥା । ରୋଗ ଆକ୍ରମଣର ପ୍ରାରମ୍ଭିକ ଆଭାସ ଦେଖାଦେବା ମାତ୍ରେ ଶ୍ବାସନଳୀ ପ୍ରସାରଣ ଔଷଧ ମୁହଁରେ ପ୍ରୟୋଗ କରିବା କିମ୍ବା ଆଘ୍ରାଣ ଦ୍ବାରା ନିଶ୍ଚିତ ଭାବେ ଆରମ୍ଭ କରିବା ଦରକାର । ତୁରନ୍ତ ଏବଂ ନିୟମିତ ଔଷଧ ଗ୍ରହଣ ବିଶେଷତଃ ଆଘ୍ରାଣ ଦ୍ବାରା କିମ୍ବା ଏଇରୋସେଲ୍ ପଦ୍ଧତିରେ ଔଷଧ ସେବନ ଶ୍ବାସରୋଗୀ ପିଲାଙ୍କର ସଫଳ ଚିକିତ୍ସାର ଚାବିକାଠି । ଯଥେଷ୍ଟ ଚିକିତ୍ସା ଏବଂ ନିୟମିତ ଔସଧ ଗ୍ରହଣ ଦ୍ବାରା ଅଧିକାଂଶ ପିଲା ସ୍ବାଭାବିକ ଏବଂ ସକ୍ରିୟ ଜୀବନଯାପନ କରିବାକୁ କ୍ଷମ ହୋଇପାରିବେ । ତେବେ ଶିଶୁରୋଗ ବିଶେଷଜ୍ଞଙ୍କର ପରାମର୍ଶ କ୍ରମେ ପିଲାର ଚିକିତ୍ସା କରିବା ଦରକାର ।  \r\n \r\n \r\n',health
'﻿    ଖାଦ୍ୟ ଅଭାବ ଜନିତ\r\n       ଅନ୍ୟ କେତୋଟି ସାଧାରଣ ରୋଗ\r\n                                         ଡାକ୍ତର କିଶୋର ଚନ୍ଦ୍ର ମହାନ୍ତି\r\n[ଖାଦ୍ୟ ଅଭାବଜନିତ ରୋଗସୃଷ୍ଟିର ମୂଳରେ ରହିଛି ଦାରିଦ୍ର୍ୟ ଏବଂ ଅଜ୍ଞତା । ଦାରିଦ୍ର୍ୟ ତୁଳନାରେ ଅଜ୍ଞତା ହେଉଛି ଅଧିକ ମାରାତ୍ମକ ।]\r\n\tଭାରତରେ ପ୍ରତିବର୍ଷ ପ୍ରାୟ ପନ୍ଦର ଲକ୍ଷ ଶିଶୁ ମରନ୍ତି । ପ୍ରତିମିନିଟରେ ମରୁଥିବା ତିନିଜଣ ଶିଶୁଙ୍କ ମୃତ୍ୟୁର କାରଣ ଖାଦ୍ୟାଭାବ ଓ ଅଜ୍ଞତା । ଅଧିକାଂଶ  ପିଲା ଆଶାନୁରୂପ ନ ବଢ଼ି ରୋଗ ଭୋଗନ୍ତି । ପ୍ରତ୍ୟେକ ପରିବାରର ଅଧିକ ଅସ୍ବଚ୍ଛଳତା ଓ ଅଧିକ ସଦସ୍ୟ ସଂଖ୍ୟା ଏହି ଅଭାବର ଅନ୍ୟତମ କାରଣ ।\r\n\tମା’ଓ ଶିଶୁର ଉପଯୁକ୍ତ ଯତ୍ନ ନେବା ଆଜି ସମ୍ଭବ ହୋଇପାରୁନାହିଁ । ଜଳବିହୁନେ ସୃଷ୍ଟି ନାଶ ଓ ଜଳବହୁଳେ ସୃଷ୍ଟି ନାଶ ଭଳି ଖାଦ୍ୟବହୁଳେ ମେଦବୃଦ୍ଧି ଓ ଖାଦ୍ୟ ବିହୁନେ ଅପପୁଷ୍ଟି ହୁଏ । ମା’ର ଖାଦ୍ୟ ଅଭାବଜନିତ ଅପପୁଷ୍ତି ଶିଶୁ ଉପରେ ମଧ୍ୟ କୁପ୍ରଭାବ ପକାଏ । ବେଳେବେଳେ ଅନେକ ଶିଶୁ ଦେଢ଼ବର୍ଷ ପର୍ଯ୍ୟନ୍ତ ମା’କ୍ଷୀର ଖାଆନ୍ତି । ତାହା ମଧ୍ୟ ଶିଶୁଠାରେ ଖାଦ୍ୟ ଅଭାବ ସୃଷ୍ଟିକରେ । ସୁଷମ ଖାଦ୍ୟ ଅଭାବରେ ଶିଶୁମାନେ ଅପପୁଷ୍ଟି  ଭୋଗନ୍ତି । ସେମାନଙ୍କ ମଧ୍ୟରେ କ୍ବାସିଓର୍କର, ମାରାସମସ୍ ପ୍ରଧାନ । ଏ’ ବିଷୟରେ ଅନ୍ୟ ପ୍ରବନ୍ଧରେ ଆଲୋଚନା କରାଯାଇଛି । ତେବେ ଧାତୁସାର ଅଭାବରେ ରକ୍ତହୀନତା, ଗଳଗଣ୍ଡ, କ୍ରେଟିନିଜମ୍ , ଦୃଷ୍ଟିହୀନତା , ରିକେଟସ ,କଳଖିଆ ତୁଣ୍ଡ ଘା’ ହୋଇଥାଏ ।\r\nଜୀବସାର ଅଭାବରେ ରୋଗ  \r\nଭଟାମିନ୍ ‘A’ ଅଭାବରେ ଅନ୍ଧାରକଣା ଓ ଦୃଷ୍ଟିହୀନତା -  ଦୃଷ୍ଟିଶକ୍ତି ପାଇଁ ଭିଟାମିନ୍ “A’ ଆବଶ୍ୟକ ।ଏହା ଅଭାବରେ ଦୃଷ୍ଟିଶକ୍ତି ହ୍ରାସ ପାଇ ଅନ୍ଧତ୍ବ ହୁଏ ।\r\nକାରଣ – ଭିଟାମିନ୍ ‘ଏ’ ପ୍ରଚୁର ପରିମାଣରେ ସ୍ନେହସାରଯୁକ୍ତ ଖାଦ୍ୟରେ ଥାଏ । ଉଦ୍ଭିଜ୍ଜ ଖାଦ୍ୟ ,ଶାଗ ,ପନିପରିବା ଓ ଫଳରୁ ଏହି ଭିଟାମିନ୍ ମିଳେ । ଏହି ଭିଟାମିନର ଶୋଷଣ ପାଇଁ ତେଲ ଓ ଘିଅ ଦରକାର । ଶିଶୁମାନେ ଏହିପ୍ରକାରର ଖାଦ୍ୟ ଆବଶ୍ୟକ ପରିମାଣରେ ଖାଇପାରନ୍ତି ନାହିଁ । ତେଣୁ ସେମାଙ୍କଠାରେ  ଭିଟାମିନ୍ “A’ ଅଭାବ ହୁଏ ।\r\n\t\tଅନ୍ଧାରକଣା ଏକ ଅସ୍ବାଭାବିକ ଚକ୍ଷୁରୋଗ । ଏଭଳି ରୋଗୀଙ୍କ ଧଳାଡୋଳା ଉପରେ ‘ ବିଟଟସ ସ୍ପଟ ’ ବା ଧଳା ଦାଗ ଦେଖାଦେଇପାରେ ।ଏହି ରୋଗୀଙ୍କୁ ପ୍ରାଥମିକ ଅବସ୍ଥାରେ ଫିକା ଆଲୋକରେ ଦେଖିବା ଅସୁବିଧା ହୁଏ । ପରବର୍ତ୍ତୀ ଅବସ୍ଥାରେ ଡୋଳା ଶୁଖିଲା ହୋଇଯାଏ । କେରାଟୋମାଲାସିଆରେ ସ୍ବଚ୍ଛପଟଳ ନରମ ହୋଇ ଧଳା ହୋଇଯାଏ ଓ ରୋଗୀ ସମ୍ପୂର୍ଣ୍ଣ ଅନ୍ଧ ହୋଇଯାଏ ।\r\nପ୍ରତିକାର -   ଶିଶୁକୁ ଗାଜର , ଶାଗ , କମଳା,ପାଚିଲା ଆମ୍ବ , ପଣସ , ଅମୃତଭଣ୍ଡା ,କ୍ଷୀର ଆଦି ଦେଲେ ଭଲ । ଲହୁଣି, ଅଣ୍ଡା ଇତ୍ୟାଦି ଖାଇବାକୁ ଦେଲେ  ଏହି ଭିଟାମିନ ଅଭାବ ହେବାର ସମ୍ଭାବନା ନ ଥାଏ । ରୋଗହେଲେ ଭିଟାମିନ୍ “A’ ଥିବା ଟନିକ୍ କିମ୍ବା କ୍ୟାପସୁଲ ଦିଆଯିବା ଉଚିତ । ସରକାରଙ୍କ ତରଫରୁ ଭିଟାମିନ୍ “A’ମାଗଣାରେ ଯୋଗାଇ ଦିଆଯାଉଛି ।\r\nଭିଟାମିନ୍ B_2 ଅଭାବରେ କଳଖିଆ ଓ ତୁଣ୍ଡ ଘା’-\r\nକାରଣ - B_2 ଭିଟାମିନ୍ ‘B’ କଂପ୍ଳେକ୍ସର ଅନ୍ତର୍ଭୁକ୍ତ ।ଏହାର ଅନ୍ୟନାମ ରିବୋଫ୍ଳାଭିନ । ଜଳରେ ଏହା ଦ୍ରବଣୀୟ । ଶ୍ବେତସାର , ସ୍ନେହସାର ଓ ପୁଷ୍ଟିସାରର ବିପାଚନ ପାଇଁ ଏହା ଆବଶ୍ୟକ । ସ୍ନାୟୁର କାର୍ଯ୍ୟ , ଚର୍ମ ,ନଖ ଓ କେଶର ଗଠନରେ , ପାଟି, ଓଠ ଓ ଜିଭର ଗଠନରେ ମଧ୍ୟ ଏହା ଦରକାର । ଏହାର ଅଭାବରେ କଳଖିଆ ,ତୁଣ୍ଡଘା ‘ ହୋଇଥାଏ ।\r\nପ୍ରତିକାର – ଶାଗ ,ଡାଲି, କ୍ଷୀର ,ଛେନା, ଅଣ୍ଡା ଇତ୍ୟାଦି ଖାଦ୍ୟଦ୍ରବ୍ୟ ଖାଇଲେ ଏହି ଭିଟାମିନର ଅଭାବ ହୁଏ ନାହିଁ ।\r\n ଭଟାମିନ୍ ‘D’ ଅଭାବରେ ରିକେଟସ୍\r\n           କାଲସିୟମ୍ ,ଫସଫରସ୍ ଭଳି ଧାତୁସାର ଓ ଭିଟାମିନ୍ D ଅଭାବ ହେଲେ ପିଲାମାନଙ୍କୁ ରିକେଟସ୍ ହୁଏ । କିନ୍ତୁ ବୟସ୍କମାନଙ୍କଠାରେ ଅଷ୍ଟିଓମାଲାସିଆ ଦେଖାଯାଏ ।\r\nକାରଣ-   ଦାନ୍ତ ଓ ହାଡ଼ ଗଠନରେ କ୍ୟାଲସିୟମ୍ ଏବଂ ଫସଫରସ୍ ଭୂମିକା ବେଶି । ଶିଶୁଖାଦ୍ୟରେ କ୍ୟାଲସିୟମ  ଅଭାବ ହେଲେ ହାଡ଼ ଦୁର୍ବଳ ହୁଏ । ଭିଟାମିନ୍ D,ସୂର୍ଯ୍ୟକିରଣ ପ୍ରଭାବରେ ଚର୍ମରେ ଥିବା ଡିହାଇଡ୍ରୋ – କୋଲେଷ୍ଟିରଲରୁ ପ୍ରସ୍ତୁତ ହୁଏ । ତେଣୁ ଅନେକ ସମୟରେ ଶିଶୁମାନଙ୍କୁ ତେଲ ହଳଦି ଲଗାଇ ଭାରତୀୟମାନେ ଖରାରେ ରଖିବାର ଦେଖାଯାଏ। \r\n\t\t\tଏହି ରୋଗରେ ଶିଶୁର ଖପୁରି ହାଡ଼ ନରମ ହୋଇ ଫୁଲିଯାଏ ।ଦାନ୍ତ ଉଠିବା ଡେରିହୁଏ । ଗୋଡ଼ର ହାଡ଼ ଧନୁ ଭଳି ବଙ୍କାହୋଇଯାଏ । ପଞ୍ଜରା ହାଡ଼ ସ୍ଥାନେ ସ୍ଥାନେ ଫୁଲିଉଠି ବାହାରିପଡ଼େ ।  ମେରୁଦଣ୍ଡର ହାଡ଼ ନରମ ହୋଇ ବଙ୍କା ହେବାରୁ ପିଲା ନଇଁ ନଇଁକିମ୍ବା ଛୋଟେଇ ଛୋଟେଇ ଚାଲନ୍ତି । ଅଷ୍ଟିଓମାଲାସିଆ ରୋଗରେ ବୟସ୍କମାନଙ୍କ ହାଡ଼ ଯନ୍ତ୍ରଣା ହୁଏ ।\r\nଚିକିତ୍ସା – ଭିଟାମିନ ‘D’ ଯୁକ୍ତ ତଥା କ୍ୟାଲସିୟମ୍ ଯୁକ୍ତ ଔଷଧ ଖାଇବା ଉଚିତ ।\r\nନିରାକରଣ – କଅଁଳିଆ ଖରା ବା ସୂର୍ଯ୍ୟୋଦୟ ସମୟର ଖରାର ପ୍ରଭାବରେ ଶିଶୁମାନଙ୍କର ଚର୍ମରେ ଭିଟାମିନ୍ ‘D’ ତିଆରି ହୋଇପାରେ । ତେଣୁ ସକାଳରେ ପିଲାଙ୍କୁ ବୁଲିବା ବା ବ୍ୟାୟାମ କରିବା ପାଇଁ ଉପଦେଶ ଦେବା ଉଚିତ । ତାହାଛଡ଼ା ଶାଗ, ଗାଜର, ମାଣ୍ଡିଆ ,କ୍ଷୀର ,ଛେନା, ଅଣ୍ଡା, ମାଛ ଏବଂ ମାଂସରୁ ମଧ୍ୟ କ୍ୟାଲସିୟମ୍ ମିଳେ ଓ ଭିଟାମିନ୍ ‘D’   ସାହାଯ୍ୟରେ  ଖାଦ୍ୟରୁ କ୍ୟାଲସିୟମ୍ ଶୋଷିତ ହୋଇ ରକ୍ତକୁ ଯାଏ । ତେଣୁ ଶିଶୁମାନଙ୍କୁ ଏହି ପ୍ରକାରର ଖାଦ୍ୟ ଖାଇବାକୁ ଦେବା ଉଚିତ ।\r\nଧାତୁସାର ଅଭାବରେ ରୋଗ \r\n(କ) ରକ୍ତହୀନତା – ଧାତୁସାରର ଲୌହ  ଉପାଦାନ  ଅଭାବରେ ରକ୍ତହୀନତା ରୋଗହୁଏ । ଆମ ଶରୀରରେ ରକ୍ତରେ ଥିବା କଣିକାମାନଙ୍କ ମଧ୍ୟରୁ ଲୋହିତ ରକ୍ତକଣିକା ( R.B.C)ରେ ହେମୋଗ୍ଳୋବିନ ନାମକ ଉପାଦାନ ରହିଛି । ଏହା ହିଁ ଅମ୍ଳଜାନର ବାହକ ।\r\n\tକାରଣ-   ଶରୀରରେ ଲୌହ , B_12 ଓ ଫଲିକ୍ ଏସିଡ଼ର ଅଭାବ ହେଲେ , ହେମୋଗ୍ଳୋବିନ୍ ଗଠନରେ ବାଧା ପହଞ୍ଚେ । ତେଣୁ ହେମୋଗ୍ଳୋବିନ ଅଭାବରେ ରକ୍ତହୀନତା ରୋଗ ହୁଏ ।\r\n\tଉଦ୍ଭିଦଜାତ ଖାଦ୍ୟରୁ ଲୌହ ସହଜରେ ରକ୍ତରେ ମିଶିପାରେ ନାହିଁ । ପ୍ରାଣିଜ ଖାଦ୍ୟରେ ଥିବା ଲୌହ ସହଜରେ ରକ୍ତରେ ମିଶେ । ତେଣୁ କେତେକ ସ୍ଥଳରେ ନିରାମିଷାଶୀମାନେ ଏହି ରୋଗରେ ପୀଡ଼ିତ ହୁଅନ୍ତି । \r\n  ରକ୍ତହୀନତା ହେଲେ ଭୋକ ମରିଯାଏ । ଆଖି ,ନଖ ଓ ଜିଭ ଶେତା ପଡ଼ିଯାଏ । ଗୋଡ଼ହାତ ଫୁଲେ ଓ ପେଟରେ ଜଳ ଜମିଯାଏ , ରୋଗୀ ଦୁର୍ବଳ ହୋଇ ଶକ୍ତିହୀନ ହୋଇପଡ଼େ ।\r\nଚିକିତ୍ସା – ଏହା ଗୁରୁତର ହୋଇଥିଲେ ରୋଗୀକୁ ଅନ୍ୟଜଣଙ୍କ ଶୋଧିତ ରକ୍ତ ଦିଆଯିବା ଉଚିତ । ପୁଷ୍ଟିସାର ,ଭିଟାମିନ୍ ଓ ଲୌହଯୁକ୍ତ ଫଲିକ ଏସିଡ଼ର ଚିକିତ୍ସାରେ ରୋଗୀ ଭଲହୁଏ । \r\nନିବାରଣ – କୋଶଳା, ଲେଉଟିଆ ,ପାଳଙ୍ଗ ଆଦି ଶାଗ,ଭାତ, ରୁଟି, ଡାଲି ,ଗୁଡ଼ ଏବଂ ଅଣ୍ଡାରୁ ମିଳେ ଲୌହ । ସେହିପରି ଶାଗରୁ ମଧ୍ୟ ଫଲିକ୍ ଏସିଡ଼ ମିଳିଯାଏ ।\r\nଆୟୋଡ଼ିନ୍ ଅଭାବରେ ଗଳଗଣ୍ଡ   \r\n   ଆୟୋଡ଼ିନ୍ ଅଭାବରେ ଗଳଗଣ୍ଡ ରୋଗ ହୁଏ । ବେକର ସାମନାରେ ଥିବା ଗଳଗ୍ରନ୍ଥିରୁ ଥାଇରକସିନ ନାମକ ହରମୋନ କ୍ଷରଣ  ହୁଏ । ଏହି ହରମୋନରେ ଆୟୋଡ଼ିନ ଏକ ଉପାଦାନ ।\r\n\tପାହାଡ଼ିଆ ଅଞ୍ଚଳରେ ମାଟି ଓ ଜଳରେ ଆଯୋଡ଼ିନ ପରିମାଣ କମ୍ ହେତୁ ସେଠାରେ ଉତ୍ପାଦିତ ଶସ୍ୟ ଓ ପରିବାରେ ଆୟୋଡ଼ିନ୍ କମ୍ ରହେ  । ତେଣୁ ଏହି ଅଞ୍ଚଳରେ ଗଳଗଣ୍ଡ ରୋଗ ଦେଖାଯାଏ ।\r\n   ଆୟୋଡ଼ିନ୍ ଅଭାବରେ ଗଳଗଣ୍ଡର କାମ ବଢ଼ିଯାଇ ବେକ ଫହଲିବା ଦେଖାଯାଏ । ଖାଦ୍ୟ ଗିଳିବା ଓ ଶ୍ବାସ ପ୍ରଶ୍ବାସ ନେବାରେ କଷ୍ଟ ଅନୁଭୂତ ହୁଏ ।\r\n      ହରମୋନ୍ ଚକିତ୍ସାରେ ଥାଇରକସିନ୍ ଦେଇ କିମ୍ବା ଆୟୋଡାଇଜଡ୍ ସଲଟ୍ ଭଳି ଲୁଣ ଖାଦ୍ୟରେ ମିଶାଇ ଖାଇଲେ ଭଲ ଫଳମିଳେ  । \r\nନିବାରଣ -\tଲୁଣରେ ପୋଟାସିୟମ୍ ଆୟୋଡେଟ୍ ମିଶାଇ ଆୟୋଡାଇଜଡ୍ ସଲଟ୍ ପ୍ରସ୍ତୁତ କରାଯାଇଅଛି  ।ଏହି ଲୁଣ ସମସ୍ତେ ବ୍ୟବହାର କରିବା ଉଚିତ ।\r\nମାଆଠାରେ ଆୟୋଡ଼ିନର ଅଭାଭେଲେ ଶିଶୁଠାରେ କ୍ରେଟିନିଜମ୍ ନାମକ ରୋଗ ହୁଏ ।ଏହି ରୋଗରେ ତା’ର ମାନସିକ ବିକାଶ ବାଧାପ୍ରାପ୍ତ ହୁଏ ।କେହି କେହି ମୂକ ଏବଂ ବଧିର ହୋଇଯାଆନ୍ତି । \r\n  ଫ୍ଳୋରିନ୍ ଅଭାବରେ ଦାନ୍ତର କାରିଜ \r\n\t\t ହାଡ଼ ଓ ଦାନ୍ତ ଗଠନ ପାଇଁ ଫ୍ଳୋରାଇଡ଼୍ ଆବଶ୍ୟକ । ଜଳରେ ଫ୍ଳୋରିନ ପରିମାଣ 0.5ରୁ 0.8 ମିଲିଗ୍ରାମ / ଲିଟର ରହିଲେ ତାହା ସ୍ବାସ୍ଥ୍ୟ ପାଇଁ ଅନୁକୂଳ ।\r\n          ଫ୍ଳୋରିନ୍ ଅଭାବ ହେଲେ ଦାନ୍ତକଣା ହୋଇଯାଏ ।ଏହାକୁ ଦାନ୍ତ କାରିଜ୍ (Dental caries)ବୋଲି କହନ୍ତି । କେତେକ ଏହାକୁ ଭୁଲରେ ଦାନ୍ତ ପୋକ କାଟିବା  ମଧ୍ୟ କହନ୍ତି । ପାଣିରେ ଅଧିକ ଫ୍ଳୋରିନ୍ ରହିଲେ ଫ୍ଳୋରୋସିସ୍ ରୋଗ ହୁଏ । ଫ୍ଳୋରୋସିସ୍ ରୋଗରେ ଦାନ୍ତ ଏବଂ ହାଡ଼ ଆକ୍ରାନ୍ତ ହୋଇଥାଏ । \r\n',health
'﻿ତରଳ ଝାଡ଼ାରୋଗ\r\n   ପ୍ରଫେସର ଡାକ୍ତର ସଂଗ୍ରାମ କେଶରୀ ବେହେରା \r\n[ଆମ ଓଡ଼ିଶରେ ଶିଶୁ ମୃତ୍ୟୁହାର ଭାରତବର୍ଷ ଏବଂ ଅନ୍ୟଦେଶ ଅପେକ୍ଷା ଅଧିକ । ମାଆମାନଙ୍କର ଅଜ୍ଞତା ଏଥିପାଇଁ ମୁଖ୍ୟତଃ ଦାୟୀ ]\r\n\tକୌଣସି ପିଲାର ଦିନକୁ ୩ କିମ୍ବା ତା’ଠାରୁ ଅଧିକ ପତଳା ଝାଡ଼ା ହେଲେ ତାକୁ ତରଳ ଝାଡ଼ା ରୋଗ କିମ୍ବା ଅତିସାର ରୋଗ କିମ୍ବା ଉଦରାମୟ ରୋଗ କୁହାଯାଏ । ଝାଡ଼ାରେ ନାଳ ଏବଂ ରକ୍ତ  ପଡ଼ିଲେ ନାଳରକ୍ତ ଝାଡ଼ା ବା ଆମାଶୟ କୁହାଯାଏ ।\r\n   \t\tଯେଉଁପିଲା ମାଆ କ୍ଷୀର ଖାଉଥିବ ତାର ଦିନକୁ ୪-୫ ଥର ଅତିନରମ ବା ଅଧା  କଠିନ ହଳଦିଆ  ଅଳ୍ପ ନାଳୁଆ ଗନ୍ଧହୀନ ଝାଡ଼ା ହୋଇଥାଏ । କିନ୍ତୁ ଏହାକୁ ଅତିସାର ରୋଗ କୁହାଯାଏ  ନାହିଁ । ଯଦି  ଝାଡ଼ା ଅତି ପତଳା ପାଣିଭଳି , ସବୁଜ ରଙ୍ଗ ଏବଂ ଗନ୍ଧଯୁକ୍ତ ହେବ ତେବେ ତାକୁ ତରଳ ଝାଡ଼ା ରୋଗ କୁହାଯାଏ ।\r\nଝାଡ଼ାରୋଗର ସମସ୍ୟା  \r\n\tଆମର ଏହି ବିକାଶୋନ୍ମୁଖୀ (Developing) ଦେଶମାନଙ୍କରେ ଅତିସାରଜନିତ ମୃତ୍ୟୁକୁ ଅଳ୍ପ ଖର୍ଚ୍ଚରେ ପ୍ରତିରୋଧ କରିହେବ , କିନ୍ତୁ ତାହା ହୋଇପାରୁ ନାହିଁ । ଆମ ଓଡ଼ିଶାରେ ଶିଶୁ ମୃତ୍ୟୁହାର ଭାରତବର୍ଷ ଏବଂ ଅନ୍ୟଦେହସ ଅପେକ୍ଷା ଅଧିକ । ମାଆମାନଙ୍କୁ ଶିକ୍ଷା ଦିଆହେଲେ ଏହି ମୃତ୍ୟୁହାର କମିଯିବ ।\r\nଅତିସାର ରୋଗର ପ୍ରକାର ଭେଦ  \r\n(କ) ରୋଗର ଲକ୍ଷନ ଅନୁସାରେ ପ୍ରକାର ଭେଦ \r\n     ୧ .ତୀବ୍ରତର ଝାଡ଼ାରୋଗ -  ଏପରି ଝାଡ଼ାରୋଗ ୨୪-୪୮ ଘଣ୍ଟା ମଧ୍ୟରେ ଅତି ଗୁରୁତର ହୋଇ ଜୀବନ ପ୍ରତି ଆଶଙ୍କା ବଢ଼ିଯାଏ । ରକ୍ତରେ ଶୀଘ୍ର ବିଷାଣୁ(Toxins)ର ବୃଦ୍ଧି ହେତୁ ଏହିପରି ହୋଇଥାଏ ।\r\n      ୨ . ଅତିପାତୀ ଅଥବା ଅଳ୍ପକ୍ଷଣସ୍ଥାୟୀ ଝଡ଼ାରୋଗ  -\tଏହି ପ୍ରକାର ଅତିସାର ରୋଗର ସ୍ଥିତି ମାତ୍ର ୫-୭ଦିନ  ଉତ୍ତମ ଚିକିତ୍ସା ପାଇଲେ ଶୀଘ୍ର ଭଲ ହୋଇଥାଏ ।\r\n        ୩ . ଦୀର୍ଘକାଳସ୍ଥାୟୀ ଝାଡ଼ା ରୋଗ – ଏହିପ୍ରକାର ଝାଡ଼ାରୋଗ ଏକମାସ କିମ୍ବା ତା’ଠାରୁ ଅଧିକଦିନ ପର୍ଯ୍ୟନ୍ତ ଲାଗି ରହିଥାଏ ।\r\n(ଖ) ରୋଗର ତୀବ୍ରତା ଅନୁସାରେ ପ୍ରକାର ଭେଦ \r\n     ୧. ସାମାନ୍ୟଧରଣର – ଏହି ପ୍ରକାର ଅତିସାରରେ ତରଳ ଝାଡ଼ା ଦିନକୁ ୫-୭ ଥର ହୋଇଥାଏ । ଏହା ସହିତ ଜ୍ବର ନ ଥାଏ । ଜଳଶୁଷ୍କତା ଓ ଅନ୍ୟାନ୍ୟ ଲକ୍ଷଣ ନ ଥାଏ ।\r\n       ୨. ମଧ୍ୟମ ଧରଣର -  ଏହି ପ୍ରକାର ଅତିସାରରେ ତରଳଝାଡ଼ା ଦିନକୁ ୮- ୧୫ ଥର ହୋଇଥାଏ । ଏହା ସହିତ ଅଳ୍ପଜ୍ବର , ପେଟକାଟିବା ଏବଂ ପେଟଫାମ୍ପିବା ଇତ୍ୟାଦି ଲକ୍ଷଣ ଥାଏ । ଶରୀରରେ ଅଳ୍ପ ପରିମାନରେ ଜଳଶୁଷ୍କତା ଦେଖାଯାଇଥାଏ । \r\n        ୩. ଗୁରୁତର ଧରଣର – ଏପରି ତରଳଝାଡ଼ା ଦିନକୁ ୧୫-୨୦ ଥର ହୋଇଥାଏ । ଜ୍ବର ହୁଏ, ପେଟ    ଫାମ୍ପିଥାଏ ଏବଂ ଶରୀରରେ ଜଳଶୁଷ୍କତା (dehydration) ଅଧିକ ପରିମାଣରେ ଥାଏ ।\r\n           ୪ . ସଙ୍କଟାପନ୍ନ ଧରଣର – ଏପରି ଧରଣର ଝାଡ଼ା ରୋଗରେ ଦିନକୁ ୨୦- ୩୦ଥର ତରଳଝାଡ଼ା ହୋଇଥାଏ , ଶରୀରରେ ଜଳଶୁଷ୍କତା ଅଧିକ ଦେଖାଯାଏ । ରୋଗୀର ଅବସ୍ଥା ଖରାପ ଆଡ଼କୁ ଗତିକରେ ।\r\n\tଦୂଷିତ ପାରିପାର୍ଶ୍ବିକ ଅବସ୍ଥା ହେତୁ ଗାଁମାନଙ୍କରେ ଓ ସହରର ବସ୍ତି ଅଞ୍ଚଳରେ ଏହି ରୋଗ ବିଶେଷ ଭାବରେ ଦେଖାଯାଇଥାଏ । ସାମାଜିକ ଓ ଅର୍ଥନୈତିକ ଅଭାବଗ୍ରସ୍ତ ଲୋକମାନଙ୍କର ପିଲାଙ୍କୁ ଏହି ରୋଗ ବିଶେଷ ପରିମାଣରେ ହୋଇଥାଏ । ଝିଅପିଲାମାନଙ୍କ ଅପେକ୍ଷା ପୁଅପିଲାମାନେ  ବେଶି ଆକ୍ରାନ୍ତ ହୋଇଥାଏ ।ଝିଅପିଲାମାନଙ୍କ ଅପେକ୍ଷା  ପୁଅପିଲାମାନେ ବେଶି ଆକ୍ରାନ୍ତ ହୋଇଥାନ୍ତି ।ଆମ ଦେଶରେ ଏପ୍ରିଲ ଓ ସେପ୍ଟେମ୍ବରରେ ଏହି ରୋଗର ପ୍ରାଦୁର୍ଭାବ ବେଶି ପରିମାଣରେ ଥାଏ । ମାଆ କ୍ଷୀର ଖାଉଥିବା ପିଲାମାନଙ୍କ ଅପେକ୍ଷା ଟେକା କ୍ଷୀର (ଗାଇ, ମଇଁଷି , ଛେଳି , ଗୁଣ୍ଡକ୍ଷୀର) ଖୁଥିବା ପିଲାମାନଙ୍କୁ ବେଶି ଅତିସାର ରୋଗ ହୋଇଥାଏ ।\r\nତରଳ ଝାଡ଼ାରୋଗର କାରଣ \r\n\tଜୀବାଣୁ , ଭୂତାଣୁ ,ପରଜୀବୀ ଓ କବକ ଇତ୍ୟାଦିଦ୍ବାରା ସଂକ୍ରମିତ ହେଲେ ତରଳ ଝାଡ଼ା ରୋଗ ହୋଇଥାଏ ।\r\n        \tଅଣୁଜୀବୀମାନଙ୍କୁ ଆମ୍ଭେମାନେ ଖାଲି ଚକ୍ଷୁରେ ଦେଖିପାରୁନା । ସେମାନେ ଧୂଳି , ଅପରିଷ୍କାର ପାଣି ଓ ରୋଗୀର ଝାଡ଼ରେ ଥା’ ନ୍ତି । ଏହାର ପ୍ରତ୍ୟକ୍ଷ ବା ପରୋକ୍ଷ  ସଂସ୍ପର୍ଶରେ ଆସିଲେ ଖାଦ୍ୟପଦାର୍ଥ ଦୂଷିତ ହୋଇଥାଏ । ସଂକ୍ରମିତ ଖାଦ୍ୟ, ଆଙ୍ଗଠି , ମାଛି , ପାଣି , ଧୂଳି ଇତ୍ୟାଦି ସାହାଯ୍ୟରେ ଏହି ଅଣୁଜୀବମାନଙ୍କର ସଂକ୍ରମଣ ହୋଇ ତରଳ ଝାଡ଼ା ହୋଇଥାଏ । ଅପରିଷ୍କାର କ୍ଷୀର ବୋତଲ , ବୋତଲର ରବର ଠିପି , ଅପରିଷ୍କାର ପାଣି ଏବଂ ଅପରିଷ୍କାର ହାତ ଦ୍ବାରା କ୍ଷୀର ଏବଂ ଖାଦ୍ୟ ତିଆରି ମାଧ୍ୟମରେ ପିଲାର ଅତିସାର ରୋଗ ହୋଇଥାଏ ।\r\n\t\tଅନ୍ତ୍ରନଳୀ ବ୍ୟତୀତ ଅନ୍ୟ ସଂକ୍ରମଣରେ ମଧ୍ୟ ଶିଶୁର ତରଳଝାଡ଼ା ହୋଇଥାଏ । ସେଗୁଡ଼ିକ ହେଲା ନିମୋନିଆ , ବ୍ରୋଙ୍କାଇଟିସ୍ , ବ୍ରୋଙ୍କିଓଲାଇଟିସ୍ , ଜୀବାଣୁଜନିତ ମୂତ୍ରାଶୟରୋଗ , ମିଳିମିଳା , କାନପାଚିବା , ବଥ, ମେନିନଜାଇଟିସ୍ ,ଏନସେଫାଲାଇଟିସ୍ ଇତ୍ୟାଦି ।\r\n\tଖାଦ୍ୟରେ ଶ୍ବେତସାର ଓ ସ୍ନେହସାର ଅଧିକମାତ୍ରାରେ ପିଲାକୁ ଖୁଆଇଲେ ତାହା ଭଲଭାରେ ହଜମ ହୋଇ ନ ପାରି ପତଳା ଝାଡ଼ା ହୋଇଥାଏ ।\r\nକେତେକ ଫଳ ପିଲାମାନଙ୍କ ପାଇଁ ଅନୁପଯୁକ୍ତ । ତାହା ଖାଇଲେ ତରଳଝାଡ଼ା ହୋଇଥାଏ । କେତେକ ପିଲାଙ୍କର  ଗାଈ କ୍ଷୀର ପିଇଲେ  ତରଳ ଝାଡ଼ା ହୋଇଥାଏ ।\r\n\tଏହି ରୋଗ ଭୂତାଣୁଜନିତ ହେଲେ କିମ୍ବାପୁଷ୍ଟିହୀନତା ଭୋଗୁଥିବା ଶିଶୁକୁ ହେଲେ ସମୟ ସମୟରେ ରୋଗିର ଅନ୍ତ୍ରନଳୀରେ ଲାକଟେଜ୍ ପାଚକରସ ଅଭାବ ହୋଇଥାଏ । ଏପରି ଅଭାବ  ଯୋଗୁଁ କ୍ଷୀରରେ ଥିବା ଦୁଗ୍ଧ ସସସସଶର୍କରା ଲାକଟେଜ୍ ହଜମ ହୋଇପାରେନା ଓ ପିଲାର ତରଳ ଝାଡ଼ା ବହୁତ ଦିନ ଲାଗିରହେ ।\r\n\tପିଲାର ଦାନ୍ତ ଉଠିବା ସମୟରେ ସାଧାରଣତଃ ଅତିସାର ହୋଇଥାଏ ଓ ତା’ର ଚିକିତ୍ସା ଦରକାର ନାହିଁ ବୋଲି ଲୋକଙ୍କର ଧାରଣା । କିନ୍ତୁ ଦାନ୍ତ ଉଠିବା ସମୟରେ ଦାନ୍ତମାଢ଼ି ଶୂଳେଇ ହୋଇଥାଏ । ତେଣୁ ପିଲା ବାହ୍ୟ ପଦାର୍ଥ ହାତରେ ଧରି ପାଟିରେ କାମୁଡ଼ି ଥାଏ ।ଏହି ପଦାର୍ଥ ସବୁ ବାହ୍ୟ ଅଣୁଜୀବ ଦ୍ବାରା ସଂକ୍ରମିତ ହୋଇଥିବାରୁ ପିଲାର ଆନ୍ତ୍ରିକ ସଂକ୍ରମଣ ହୋଇ ତରଳ ଝାଡ଼ା ହୋଇଥାଏ ।\r\nରୋଗର ଲକ୍ଷଣ \r\n\tସାମାନ୍ୟ ଧରଣର (Mild)ଅତିସାର ହେଲେ ପିଲାର ଦିନକୁ ୫-୭ ଥର ତରଳ ଝାଡ଼ା ହୋଇଥାଏ । ଖାଇବା ପ୍ରତି ଆଗ୍ରହ କମିଯାଏ । ସମୟ ସମୟରେ ବାନ୍ତି ହୋଇଥାଏ । ଅଳ୍ପମାତ୍ରାରେ ପେଟ ଫୁଲିପାରେ । ପରିସ୍ରା ଠିକଭାବରେ ହେଉଥାଏ ।\r\n\tମଧ୍ୟମ ଧରଣର ଅତିସାର ରୋଗରେ ପିଲାର ତରଳଝାଡ଼ା ଦିନକୁ ପ୍ରାୟ ୧୦- ୧୫ଥର ହୋଇଥାଏ । ଝାଡ଼ାର ପରିମାଣ ଓ ଜଳଅଂଶ ଝାଡ଼ାରେ ଅଧିକ ଥାଏ । ଝାଡ଼ା ସହିତ ବାନ୍ତି ଓ ଜ୍ବର ହୋଇପାରେ । ପିଲା ପେଟରେ ଯନ୍ତ୍ରଣା ଉପଲବ୍ଧି କରିଥାଏ । ପେଟ ଫାମ୍ପି ପିଚାପଟେ  ପବନ ଯାଇଥାଏ ।ପିଲାର ଶରୀରରେ ସାମାନ୍ୟରୁ ମଧ୍ୟମ ଧରଣର ଜଳଶୁଷ୍କତା ଦେଖାଦିଏ । ଖାଇବାକୁ କିମ୍ବା କ୍ଷୀର ପିଇବାକୁ ସେ ଇଚ୍ଛା କରେ ନାହିଁ । ସଦାବେଳେ ପାଣି ପିଇବାକୁ ଇଚ୍ଛା କରେ , ହୃତସ୍ପନ୍ଦନ ବଢ଼ିଯାଏ । ପିଲାର ଅସ୍ଥିରତା  ବୃଦ୍ଧି ପାଇଥାଏ । ପିଲା ଚିଡ଼ିଚିଡ଼ା ହୁଏ ଓ ନିଦ ହୁଏ ନାହିଁ ।\r\n\t\tଗୁରୁତର ଧରଣର ଅତିସାର ରୋଗ ହେଲେ ପିଲାର ୧୫ ଥରରୁ ଅଧିକ ଝାଡ଼ା ହୋଇଥାଏ । ଦେହରୁ ବହୁତ ପରିମାଣରେ ଜଳ ଏବଂ ଲବଣାଂଶ କ୍ଷୟ ହେବାହେତୁ ମଧ୍ୟମ ବା ଗୁରୁତର ଜଳଶୁଷ୍କତା ଦେଖାଯାଏ । ବାନ୍ତି ଏବଂ ଜ୍ବର ମଧ୍ୟ ହୋଇଥାଏ । ପିଲାଟି ପୀଡ଼ିତ ଦେଖାଯାଏ । ପେଟ ଫାମ୍ପି ପିଲା ସର୍ବଦା କାନ୍ଦିବାକୁ ଲାଗେ । ବଡ଼ପିଲା ହେଲେ ପେଟ କାଟୁଛି ବୋଲି  କହିଥାଏ ।ପରିସ୍ରାର ପରିମାଣ ବହୁତ କମିଯାଇଥାଏ । ପ୍ରକୃତ ଚିକିତ୍ସା ନ କଲେ ଅବସ୍ଥା ଖରାପ ଆଡ଼କୁ ଗତିକରେ ।\r\n\tସଂକଟାପନ୍ନ ଅତିସାର ରୋଗରେ ବହୁତ ପାଣିଭଳିଆ ଝାଡ଼ା ହୋଇଥାଏ । ଜ୍ବର ଅଧିକ ହୁଏ । ବାନ୍ତି ମଧ୍ୟ ହୋଇଥାଏ । ଗୁରୁତର ଜଳଶୁଷ୍କତା ଦେଖାଦେଇଥାଏ । ହାତ ଓ ଗୋଡ଼ ଥଣ୍ଡା ହୋଇଯାଏ । ନାଡ଼ି ବହୁତ ପ୍ରଖର ହୁଏ । ବହୁତ ପରିମାଣରେ ଶରୀରରୁ ଜଳ ଓ ଲବଣ କ୍ଷୟ ହୋଇଥାଏ । ପିଲାକୁ ପିହୁଳା ମାରିଥାଏ । ଶେଷରେ ଅଚେତ ମଧ୍ୟ ହୋଇଥାଏ । ଶୀଘ୍ର ଭଲଭାବରେ ଚିକିତ୍ସା ନ କଲେ ୨୪-୪୮ ଘଣ୍ଟା ମଧ୍ୟରେ ପିଲା ମୃତ୍ୟୁମୁଖରେ ପଡ଼ିଥାଏ ।\r\nଅତିସାର ରୋଗର ଜଟିଳତା  \r\n୧. ଜଳଶୁଷ୍କତା ଓ ଲବଣାଂଶ କ୍ଷୟ (Dehydration)\r\nଏହି ରୋଗରେ ଝଡ଼ା ଏବଂ ବାନ୍ତି ଯୋଗୁ ଶରୀରରୁ ବହୁତ ପରିମାନରେ ଜଳ ଏବଂ ଲବଣାଂଶ କ୍ଷୟ ହୋଇଥାଏ । ଏହା ସହିତ ପିଲା ମୁହଁରେ ପିଇବାକୁ ଇଚ୍ଛା କରି ନ ଥାଏ ; ତେଣୁ ଶରୀରର ଜଳାଂଶ ଆହୁରି କମିଯାଏ । ଜୀବାଣୁ ସଂକ୍ରମଣ ଯୋଗୁଁ ଶରୀର ଉତ୍ତାପ ବୃଦ୍ଧିପାଇ ଝାଳ ଆକାରରେ ଦେହରୁ ଜଳାଂଶ କମିଯାଏ । ଏଣୁ ବିଭିନ୍ନ ପ୍ରକାର ଲକ୍ଷନମାନ ଦେଖାଯାଏ ।\r\nଜଳଶୁଷ୍କତା ଓ ଲବଣାଂଶ କ୍ଷୟର ଲକ୍ଷଣ \r\n\t(କ) ଶରୀରର ଓଜନ କମିଯାଏ (ଖ)ତୃଷା ବୃଦ୍ଧିପାଏ  (ଗ) ଚକ୍ଷୁକୋଟର ଗ୍ରସ୍ତ ହୁଏ । (ଘ) ଜିଭ ଓ ଓଠ ଶୁଖିଯାଏ । (ଙ) ଚର୍ମର ଆକୁଞ୍ଚନ ପ୍ରସାରଣ ଶକ୍ତି କ୍ଷୟହୁଏ । (ଚ) ଦେଢ଼ବର୍ଷରୁ କମ୍ ବୟସ୍କ ପିଲାମାନଙ୍କ ମୁଣ୍ଡର ଦୁକୁଦୁକି ଦବିଯାଏ । (ଛ) ପରିସ୍ରାର ପରିମାଣ ହ୍ରାସ ପାଏ ବା ବନ୍ଦ ହୋଇଯାଏ  (ଜ) ଦୁର୍ବଳତା ବୃଦ୍ଧିପାଏ । \r\n\tଝାଡ଼ା ଅଧିକ ଦିନ ପର୍ଯ୍ୟନ୍ତ ଲାଗି ରହିଲେ ପିଲାର ରକ୍ଥୀନତା ଓ ପୁଷ୍ଟିହୀନତା ରୋଗ ଦେଖାଦେବ ।\r\nଅତିସାର ରୋଗ ହେଲେ କ’ଣ ସବୁ ଲକ୍ଷ୍ୟ କରିବା ଉଚିତ \r\n୧. ତରଳ ଝଡ଼ା ହେବାର ଆରମ୍ଭଠାରୁ ୨୪ ଘଣ୍ଟା ମଧ୍ୟରେ ପିଲାର କେତେଥର ଝାଡ଼ା ହୋଇଛି , ଝାଡ଼ାର ପରିମାଣ ଓ ଏହାର ଘନତା (ମଳମିଶ୍ରିତ ଝାଡ଼ା କିମ୍ବା ସମ୍ପୂର୍ଣ୍ଣ ପାଣି ଝାଡ଼ା )ଏବଂ ମଳ ସହିତ ନାଳ ଓ ରକ୍ତ ରହୁଛି କି ନାହିଁ ।\r\n୨. ଝାଡ଼ା ସହିତ ବାନ୍ତି ହେଉଛି କି ନାହିଁ ? ପେଟରେ ଦରଜ କିମ୍ବା ବ୍ୟଥା ଅଛି କି ?\r\n୩. ବେଶି ଶୋଷ ଲାଗୁଛି କି ? ରୋଗୀ ବିଶେଷ ଅବଶ ଅନୁଭବ କରୁଛି କି ?\r\n୪. ଜିଭ ଶୁଖିଯାଇଛି କି ? ଚର୍ମ ଥଣ୍ଡା , ଶିଥିଳ ଏବଂ ଝାଳୁଆ ହୋଇଛି କି ? ଆଙ୍ଗୁଠିଗୁଡ଼ିକ କୁଞ୍ଚିତ ହୋଇଛି କି ?\r\n୫. ଆଖି ଭିତରକୁ ପଶିଗଲାଣି କି ?\r\n୬. ଶରୀରର ତାପାମାତ୍ରା ସାଧାରଣତଃ ଯାହା ରହିବା କଥା ତା’ଠାରୁ କମିଛି କି ?\r\n୭. ରୋଗୀର ସ୍ବର କର୍କଶ ଓ ଗଳା ଚାପି ହୋଇଯାଉଛି କି ?\r\n୮. ରୋଗୀର ନାଡ଼ି ଦ୍ରୁତ ଓ ଦୁର୍ବଳ  ହେବା ଆପଣ ଅନୁଭବ କରୁଛନ୍ତି କି ?\r\n୯. ଦେଢ଼ବର୍ଷରୁ କମ୍ ବୟସ୍କ ପିଲାଙ୍କର ମୁଣ୍ଡରେ ଦୁକୁଦୁକି ଧୀରେ ଧୀରେ ଭିତରକୁ ପଶିଯାଉଛି କି ?\r\n୧୦. ରୋଗୀର ପରିସ୍ରାର ପରିମାଣ  କେତେ ହେଉଛି ? ଏହା ଧୀରେ ଧୀରେ କମୁଛି ନା ସମ୍ପୂର୍ଣ୍ଣ ବନ୍ଦ ହୋଇଛି ?\r\n୧୧. ରୋଗୀର ନିଃଶ୍ବାସପ୍ରଶ୍ବାସ ଅବସ୍ତାହ କିପରି ? ଏହା ତୀବ୍ର ଓ କସ୍ଟଦାୟକ କି ? ରୋଗୀ ନିସ୍ତେଜ ହୋଇ ପଡ଼ିରହିଛି ନା ମୂର୍ଚ୍ଛା ଅବସ୍ଥାରେ ଅଛି ?\r\nଏହିସବୁ ଲକ୍ଷଣଗୁଡ଼ିକ ହୁଏତ ଗୋଟିଏ ରୋଗୀଠାରେ ଏକ ସାଙ୍ଗରେ ଦେଖିବାକୁ ମିଳି ନ ପାରେ କିନ୍ତୁ ଏହି ଲକ୍ଷଣ ଗୁଡ଼ିକ ମଧ୍ୟରୁ ଅଳ୍ପ କେତୋଟି ଯଦି ଲକ୍ଷ୍ୟ କରାଯାଏ ତେବେ ରୋଗୀ ବିଶେଷ ଯତ୍ନ ବା ତତ୍ତ୍ବାବଧାନ ଆବଶ୍ୟକ କରୁଛି ବୋଲି ବୁଝିବାକୁ ହେବ ।\r\nଅତିସାର ରୋଗର ଚିକିତ୍ସା   \r\nଅତିସାର ରୋଗ ହେଲେ ପ୍ରଥମାବସ୍ଥାରେ ଜଳ ଏବଂ ଧାତବ ଲବଣର କ୍ସୟପୂରଣ କରିବା ଏବଂ ଏହା ସହିତ ଉପଯୁକ୍ତ ଖାଦ୍ୟ ଦେଇ ଶରୀରର ପୁଷ୍ଟିର ମାନ ସଂରକ୍ଷଣ କରିବା ।\r\nତରଳ ଝାଡ଼ା ହେଲେ ମାଆମାନଙ୍କର ଦାୟିତ୍ବ\r\n-\tତରଳ ଝାଡ଼ା ହେଲେ ପିଲା ଦୈନିକ ଯେଉଁ ଖାଦ୍ୟ ଖାଉଥିଲା , ତାହା ବନ୍ଦ କରନ୍ତୁ ନାହିଁ ବରଂ ଅଧିକ ପରିମାଣରେ  ଖାଦ୍ୟ ଦିଅନ୍ତୁ । କ୍ଷୀର , ଖେଚୁଡ଼ି , ପାଚିଲା କଦଳୀ ଇତ୍ୟାଦି ଦିଅନ୍ତୁ ।\r\n-\tପିଲା ମାଆ ପାଖରୁ ଖାଉଥିଲେ ବନ୍ଦ କରନ୍ତୁ ନାହିଁ । ଗାଈ କ୍ଷୀର ଖାଉଥିଲେ ଅଧା ଗାଈ କ୍ଷୀର ସହ ଅଧାପାଣି ଓ ଚିନି ମିଶାଇ ଏପରି ୩ ଦିନ ପର୍ଯ୍ୟନ୍ତ । ତିନିଦିନ ପରେ ଆଉ ପାଣି ମିଶାନ୍ତୁ ନାହିଁ ।\r\n-\tଲାକ୍ଟୋଜ ଅଜୀର୍ଣ୍ଣଜନିତ ଅତିସାର ହେଲେ ମାଆ କ୍ଷୀର ଓ ଗାଈ କ୍ଷୀର ବନ୍ଦ କରି  ଲାକଟୋଜ୍ ନଥିବା କ୍ଷୀର ଝାଡ଼ା ବନ୍ଦ ହେବା ପର୍ଯ୍ୟନ୍ତ ପିଲାକୁ ଦିଅନ୍ତୁ ।\r\n-\tଘରେ ମିଳୁଥିବା ତରଳ ଖାଦ୍ୟ ଯଥେଷ୍ଟ ପରିମାଣରେ ଦିଅନ୍ତୁ । ଯଥା – ପଇଡ଼ପାଣି, ପତଳା ପେଯ , ତୋରାଣି , ଲେମ୍ବୁ ସରବତ, ଘୋଳଦହି, କମ୍ ପତି ପଡ଼ିଥିବା ଚା’ ଓ ବାର୍ଲିପାଣି ।\r\n-\tତରଳ ଝାଡ଼ା ସହିତ ବାନ୍ତି ହେଉଥିଲେ ମଧ୍ୟ ପାନୀୟ ଦେବା ବନ୍ଦ କରନ୍ତୁ ନାହିଁ । ବରଂ ପ୍ରତ୍ୟେକ ୧୦ ମନିଟରେ ଚାମଚରେ ଅଳ୍ପାଳ୍ପ କରି ପିଆନ୍ତୁ । ରୋଗୀ ଯେତେ ପରିମାଣରେ ଓ ଯେତେଥର ପୀବାକୁ ଚାହିଁବ ସେତେଥର ଦିଅନ୍ତୁ । ତା ‘ ହେଲେ ଜଳ ଶୁଷ୍କତା ପରି ସଂକଟଜନକ ଅବସ୍ଥା ସୃଷ୍ଟି ହେବ ନାହିଁ ।\r\n-\tଏକଲିଟର ପାଣିରେ (୨୦୦ ମିଲିଲିଟର ଗ୍ଳାସରେ ୫ଗ୍ଳାସ) ୫୦ଗ୍ରାମ୍ ଚାଉଳଗୁଣ୍ଡ (ଚା’ ଚାମଚରେ ଉଚ୍ଚ କରି ୧୦ ଚାମଚ) ମିଶାଇ ରାନ୍ଧନ୍ତୁ ଏବଂ ତା’ ସହିତ ଚା’ ଚାମଚରେ ପୋଛି କରି (level measure)ଏକ ଚାମଚ ଲୁଣ ମିଶାନ୍ତୁ । ସୁବୁଧା ହେଲେ ୧/୪ କାଗଜି ଲେମ୍ବୁର ରସ ମିଶାଇ ପିଇବାକୁ ଦିଅନ୍ତୁ । ଚାଉଳଗୁଣ୍ଡ ପରିବର୍ତ୍ତେ ମୁଢ଼ିଗୁଣ୍ଡ ୫୦ ଗ୍ରାମ୍ ଦେଇପାରିବେ ; କିନ୍ତୁ ଏହା ରାନ୍ଧିବାକୁ ପଡ଼ିବ ନାହିଁ ।\r\n                         - ପତଳା ଝାଡ଼ା ଓ ବାନ୍ତି ହେଲେ ଜଳ ସହିତ ସୋଡ଼ିୟମ୍ , ପୋଟାସିୟମ୍ , କ୍ଳୋରାଇଡ଼୍ ଓ ବାଇକାର୍ବୋନେଟ୍ ଆଦି ଲବଣ ମିଶ୍ରିତ ଜଳର ଆବଶ୍ୟକତା ହୋଇଥାଏ । ବିଶ୍ବସ୍ବାସ୍ଥ୍ୟ ସଂଗଠନ ଦ୍ବାରା ସ୍ବୀକୃତିପ୍ରାପ୍ତ ଓ . ଆର୍. ଏସ୍. ପ୍ୟାକେଟ୍ ବଜାରରେ ମିଳୁଛି । ଗୋଟିଏ ପ୍ୟାକେଟ୍ ପାଉଡ଼ରକୁ  ଏକ ଲିଟର ଫୁଟା ହୋଇ ଥଣ୍ଡା ହୋଇଥିବା ପାଣିରେ ମିଶାଇ ପିଇବାକୁ ଦେବେ । ଥରେ ଝାଡ଼ା କିମ୍ବା ବାନ୍ତି ହେଲେ ୨ବର୍ଷ ବୟସରୁ କମ୍ ପିଲାକୁ ଥରକୁ ୫୦/୧୦୦ମିଲିଲିଟର ଏବଂ ୨ବର୍ଷରୁ ଅଧିକ ବୟସ୍କ ପିଲାକୁ ଥରକୁ ୨୦୦ମିଲିଲିଟର ପିଆନ୍ତୁ ।\r\n\t\t-  ମଫସଲମାନଙ୍କରେ , ଯେଉଁଠି ଏହି ପ୍ୟାକେଟ୍ ହଠାତ୍ ମିଳୁ ନାହିଁ , ସେଠାରେ ଫୁଟା ହୋଇ ଥଣ୍ଡାହୋଇଥିବା ୨୦୦ ମିଲିଲିଟର ପାଣିରେ ଦୁଇଆଙ୍ଗୁଠି ଚିମୁଟା ଲବଣ (୧/୪ ଚାମଚ ଅଥବା ୦.୭ ଗ୍ରାମ୍ )ପକାଇ ଘାଣ୍ଟନ୍ତୁ । ଲୁଣ ମିଶିଯିବା ପରେ ପାଟିରେ ଚାଖି ଦେଖିନିଅନ୍ତୁ । ଏହା ଆଖିର ଲୁହଠାରୁ ଯେପରି ବେଶୀ ଲୁଣିଆ ହୋଇ ନ ଥିବ । ଯଦି ବେଶି ଲୁଣିଆ ହେବ ତେବେ ତାକୁ ଫୋପାଡ଼ି ଦେଇ ପୁଣି ଆଉଥରେ ଅଳ୍ପ  ଲୁଣ ଦେଇ ତିଆରି କରନ୍ତୁ , ତା’ପରେ ଚାରି ଆଙ୍ଗୁଠି ଖୋଲା ମୁଠାରେ ଧରିପାରିବା ଭଳି ଚିନି (୮ ଗ୍ରାମ ୧-୧ /୨ ଚାମଚ) ସେହି ଗ୍ଳାସରେ ପକାଇ ମିଶାନ୍ତୁ । ତା’ ସହିତ  କାଗଜି ଲେମ୍ବୁ ଥିଲେ ୧/୪ କାଗଜି ଲେମ୍ବୁର ରସ ଚିପୁଡ଼ି ଦିଅନ୍ତୁ ।ଏହି ଦ୍ରବଣ ମିଶ୍ରିତ ପାଣି ଥରେ  ଝାଡ଼ା ହେଲେ ଏକ ଗ୍ଳାସ ପିଇବାକୁ ଦିଅନ୍ତୁ । ଚିନି ନମିଳିଲେ ଗୁଆ ଭଳିଆ ଖଣ୍ଡେ ଗୁଡ଼ ମିଶାଯାଇପାରିବ । ପିଲାର ବାନ୍ତି ହେଉଥିଲେ ଏହି ଦ୍ରବଣ ଅଳ୍ପ କରି ପ୍ରତ୍ୟେକ ଦଶ ମିନିଟ୍ରେ ଚାମଚ ଦ୍ବାରା ପିଆନ୍ତୁ ।\r\n\t\t- ଏହି ଦ୍ରବଣ ମିଶ୍ରିତ ପାଣି ପିଇବା ସତ୍ତ୍ବେ ଯଦି ପରିସ୍ରା ପରିମାଣ କମିଯିବ କିମ୍ବା ୧୨ ଘଣ୍ଟା କାଳ ପରିସ୍ରା ବନ୍ଦ ହୋଇଯିବ  ଏବଂ ଯଦି ୨ ଦିନ ମଧ୍ୟରେ ତରଳ ଝାଡ଼ା  ବନ୍ଦ ନ ହେବ କିମ୍ବା ଦେହରେ ତାପମାତ୍ରା ବଢ଼ିବାକୁ ଲାଗିବ  କିମ୍ବା ଝାଡ଼ା ସବୁଜ ରଙ୍ଗ ଏବଂ ସେଥିରେ ନାଳ ଓ ରକ୍ତ ପଡ଼ିବ , ତେବେ ସଙ୍ଗେ ସଙ୍ଗେ ଡାକ୍ତର ବା ଶୀଶୁରୋଗ  ବିଶେଷଜ୍ଞଙ୍କ ସହିତ ପରାମର୍ଶ କରିବା ବାଞ୍ଚନୀୟ ।\r\nଅତିସାର ରୋଗରେ ପ୍ରତିଷେଧ \r\n-\tମାଆ କ୍ଷୀର ଶିଶୁ ପାଇଁ ସର୍ବୋତ୍କୃଷ୍ଟ ହୋଇଥିବାରୁ ମାଆକ୍ଷୀର ହେଉଥିବା ପର୍ଯ୍ୟନ୍ତ ଶିଶୁକୁ ଶିଶୁକୁ ଖୁଆଇଲେ ଅତିସାର ରୋଗ ହେବାର ସମ୍ଭାବନା କମ୍ ହୋଇଥାଏ ।\r\n-\tପିଲାର ବୟସ ୬ ମାସ ହେବାପରେ  ତାକୁ ଅଳ୍ପ ବହଳା ଖାଦ୍ୟ ଦେବାକୁ ପଡ଼ିବ ଓ ବଡ଼ପିଲାକୁ ପୁଷ୍ଟିକର ଖାଦ୍ୟ ଖୁଆଇ ପୁଷ୍ଟି ଅଭବଜନିତ ରୋଗରୁ ମୁକ୍ତ କଲେ ଅତିସାର ରୋଗ ସହଜରେ ହୋଇ ନ ଥାଏ ।\r\n-\tତରଳ ଝାଡ଼ା ବିଭନ୍ନ ପ୍ରକାର ସଂକ୍ରମଣରୁ ହୋଇଥାଏ । ଏଣୁ ଝାଡ଼ା ରୋଗ ପ୍ରତିଷେଧ କରିବାର ସବୁଠାରୁ ଉତ୍ତମ ଉପାୟ ହେଉଛି ପରିଷ୍କାର ପରିଚ୍ଛନ୍ନତା । ସେଥିପାଇଁ ଖାଦ୍ୟ ଖାଇବା ପୂର୍ବରୁ ହାତ ଓ ମୁହଁ ଭଲଭାବରେ ଧୋଇବା ଉଚିତ । ଖାଦ୍ୟରେ ମାଛି ନ ବସିବା ପାଇଁ ଓ ଧୂଳି ପଡ଼ିବା ପାଇଁ ଘୋଡ଼ାଇ ରଖିବା ଉଚିତ । ଖାଦ୍ୟ ଗରମ ଥିବା ବେଳେ ଖାଇବାକୁ ଦେବ । ମା’ ମାନେ ପିଲାଙ୍କୁ ଖୁଆଇବା ପୂର୍ବରୁ ନିଜର ହାତ ସାବୁନରେ ଧୋଇନେବା  ଉଚିତ । ବାସନକୁସନ ଭଲଭାବରେ ପରିଷ୍କାର ପାଣିରେ ଧୋଇ ଶୁଖାଇରଖିବା ଦରକାର । ବୋତଲରେ କ୍ଷୀର ଖାଇବାକୁ ନ ଦେଇ ଗିନା ଚାମଚରେ ଖୁଆଇବେ । ପରିଷ୍କାର ପାନୀୟ ଜଳ ବ୍ୟବହାର କରିବେ । ପାଣିକୁ ଫୁଟାଇ ଥଣ୍ଡାକରି ପିଇଲେ ଅତିସାର ରୋଗର ସମ୍ଭାବନା ନ ଥାଏ । ପିଲାମାନଙ୍କର ଆଙ୍ଗୁଠି  ନଖ କାଟି ଛୋଟ କରନ୍ତୁ ଓ ସଫା ରଖନ୍ତୁ  । ବାସି , ପଚାସଢ଼ା, ଦରସିଝା ଖାଦ୍ୟ ,ଅଧୁଆ ପନିପରିବା ଓ ଫଳ ‘ ମଇଳା- ଧୂଳି ପଡ଼ିଥିବା ଓ ମାଛି ବସିଥିବା ଏବଂ ଥଣ୍ଡା ଖାଦ୍ୟ ପିଲାଙ୍କୁ ଖୁଆନ୍ତୁ ନାହିଁ । ମଶା ଏବଂମାଛିର ବଂଶ ବୃଦ୍ଧି ନ ହେବା ପାଇଁ ପରିବେଶ ସଫା ରଖନ୍ତୁ । ପଦାକୁ ଝାଡ଼ା ନ ଯାଇ ପାଇଖାନାରେ ପିଲାମାନଙ୍କୁ ଝାଡ଼ା ବସାନ୍ତୁ । ଯଦି ପଦାକୁ ଝାଡ଼ା ଯିବାକୁ ଦରକାର ପଡ଼େ ତାକୁ ଚପଲ ପିନ୍ଧେଇ ବାହାରକୁ ନିଅନ୍ତୁ ।   \r\n  \r\n',health
'﻿     କୃମିରୋଗ ଓ ତା’ର ପ୍ରତିକାର\r\n    ସ୍ବର୍ଗତ ପ୍ରଫେସର ଡାକ୍ତର ଗୋପାଳ ଚନ୍ଦ୍ର ରଥ\r\n[କୃମିରୋଗ ଏକ ସାଧାରଣ ସ୍ବାସ୍ଥ୍ୟସମସ୍ୟା । ସ୍ବାସ୍ଥ୍ୟଶିକ୍ଷାରଅଭାବ ଏଥିପାଇଁ ମୁଖ୍ୟତଃ ଦାୟୀ । ] \r\nମଣିଷର ଶୈଶବ ଅବସ୍ଥାରେ ଯେତେଗୁଡ଼ିଏ ରୋଗ ଦେଖାଯାଏ , ତନ୍ମଧ୍ୟରୁ କୃମିଜନିତ ରୋଗ ଅନ୍ୟତମ  । ଏହା ଡିପଥେରିଆ , ଧନୁଷ୍ଟାଙ୍କାର ରୋଗ ଭଳି ଅତ୍ୟନ୍ତ ମାରାତ୍ନକ ନ ହେଲେ ମଧ୍ୟ ବହୁସମୟରେ ଶିଶୁ ଶରୀରର କ୍ଷତି ସାଧନ କରିଥାଏ ଏବଂ କେତେକ ସମୟରେ ଏହା ଶିଶୁମୃତ୍ୟୁର କାରଣ ହୋଇଥାଏ । ପାଶ୍ଚାତ୍ୟ  ଦେଶମାନଙ୍କରୁଠାରୁ ଆମଦେଶର ଶିଶୁ ଏହି ରୋଗରେ ଅଧିକାଂଶ ସମୟରେ ପୀଡ଼ିତ ହୋଇଥାଆନ୍ତି ।\r\nକାରଣ \r\n୧. ଦୂଷିତ ଜଳ ଓ ଦୂଷିତ ଖାଦ୍ୟ ଖାଇବା ।\r\n୨. ଝାଡ଼ା ଫେରିସାରି ପାଣିରେ ଶୌଚ ହେବା ପରେ ଯଥାରୀତି ସାବୁନରେ ହାତ ନ ଧୋଇବା ।\r\n୩.ସ୍କୁଲପିଲାମାନଙ୍କର ହାତ ନଖ କାଟିବାରେ ଅବହେଳା ଓ ନଖକୁ ଦାନ୍ତରେ ଚୋବାଇ ଛିଣ୍ଡାଇବା ।\r\n୪. ପାଇଖାନାରେ ଝାଡ଼ା ନ ଫେରି ଖୋଲା ପଡ଼ିଆରେ ଝାଡ଼ାଫେରିବା ଏବଂ ଖଲିପାଦରେ ପଡ଼ିଆକୁ ଝାଡ଼ାଫେରି ଯିବା ।\r\n୫. ପୋଷାକ କୁକୁର ସହ ମିଶିବା । \r\n୬ . ଘୁଷୁରି ମାଂସ ,  ଗୋମାଂସ କିମ୍ବା ମାଛ ଦରସିଝା ଅବସ୍ଥାରେ ଖାଇବା ।\r\nଏହି କୃମି ପ୍ରକାରଭଦରେ ବ ହୁ ପ୍ରକାରର ଯଥା – \r\n \t୧. ଅଙ୍କୁଶ କୃମି ବା ହୁକ୍ଓ୍ବାର୍ମ (Hookworm)।\r\n୨. ଜିଆ (ଗୋଲକୃମି) – ରାଉଣ୍ଡଓ୍ବାର୍ମ ବା କେଞ୍ଚୁଆ (Roundworm) ।\r\n୩. ଦଶିପୋକ ବା ସୂତାକୃମି – ଥ୍ରେଡ୍ଓ୍ବାର୍ମ (Threadworm) ।\r\n୪. ଚାବୁକ କୃମି - (Whipworm)।\r\n୫. ଷ୍ଟ୍ରଙ୍ଗିଲଏଡ ଷ୍ଟରକୋରାଲିସ ।\r\n୬. ହାଇଡାଟିଡ୍\r\n୭. ଫିତା କୃମି – ଗୋ – ଫିତାକୃମି ,ଶୂକର – ଫିତା କୃମି ।\r\nଏହିପରି ବହୁପ୍ରକାର କୃମି ଶିଶୁ ଶରୀରକୁ ଆକ୍ରାନ୍ତ କରିଥାଏ ।\r\nଅଙ୍କୁଶ କୃମି\r\nଏହାମଧ୍ୟରୁ ଅଙ୍କୁଶକୃମି ବା ହୁକ୍ଓ୍ବାର୍ମ ଅତ୍ୟନ୍ତ ମାରାତ୍ମକ । ଖାଲିପାଦରେ ଚାଲୁଥିବା ସମୟରେ ଏହାର ଲାର୍ଭା ଅକ୍ଷତ ଚର୍ମ ମଧ୍ୟ ଦେଇ ପ୍ରବେଶ କରି ରୋଗୀର ଫୁସଫୁସରେ ପହଞ୍ଚି ରୋଗୀକୁ ଶ୍ବାସରୋଗରେ ଆକ୍ରାନ୍ତ କରାଏ ।ତା’ପରେ ଶ୍ବାସନଳୀରୁ ଖାଦ୍ୟନଳୀକୁ ଯାଇ ରୋଗୀର ଗ୍ରହଣୀ ଏବଂ କ୍ଷୁଦ୍ରଅନ୍ତ୍ରର ଝିଲ୍ଲୀକୁ ନିଜର ଅଙ୍କୁଶ ସାହାଯ୍ୟରେ କାମୁଡ଼ି ରକ୍ତ ଶୋଷଣ କରେ । ଏହି କୃମିର ଲମ୍ବ ପ୍ରାୟ ୧ ସେ. ମି । ଗୋଟିଏ ଗୋଟିଏ ଅଙ୍କୁଶକୃମି ଦିନକୁ ପ୍ରାୟ ୦.୦୩-୦.୦୫ ମି.ଲି . ରକ୍ତ ଶୋଷଣ କରନ୍ତି , ଯାହାଫଳରେ ଶିଶୁର ରକ୍ତଶୂନ୍ୟତା , ପୁଷ୍ଟିସାରର ଅଭାବ, ଜଳଉଦରୀ ହୋଇ ଶେଷରେ ହୃତପିଣ୍ଡ ମଧ୍ୟ ଦୁର୍ବଳ ହୋଇପଡ଼େ । ବହୁ ଶିଶୁଙ୍କର ଅମ୍ଳରୋଗ ପରି ଉପର ପେଟରେ ଅସହ୍ୟ ଯନ୍ତ୍ରଣା ହୁଏ ।\r\nଗୋଲକୃମି (ଜିଆ)\r\nଗୋଲକୃମି ବା ରାଉଣ୍ଡଓ୍ବର୍ମ ଦ୍ବାରା ଆମଦେଶର  ଶିଶୁ ବହୁଳଭାବେ ଆକ୍ରାନ୍ତ ହୋଇଥାଆନ୍ତି। ଏହି କୃମିର ଅଣ୍ଡା ଦୂଷିତ ଜଳ ଓ ଖାଦ୍ୟ ମାଧ୍ୟମରେ ଶିଶୁର ପେଟ ଭିତରକୁ ଯାଇ ପରିପକ୍ବ ଅବସ୍ଥା ପ୍ରାପ୍ତ ହୋଇଥାଏ । ଗୋଟିଏ ଗୋଟିଏ କୃମିର ଲମ୍ବ  ପ୍ରାୟ ୪/୫ ଏବଂ ଗୋଲେଇ ୩/୫ ମି. ମି.। ଏହି କୃମି ସହ ଆମ ଗାଁଗହଳିର ସବୁ ଲୋକ ପ୍ରାୟ ସୁପରିଚିତ ।ଏହା ଶିଶୁର ଖାଦ୍ୟରୁ ଖାଦ୍ୟ ସଂଗ୍ରହ କରେ , ଯାହାଫଳରେ ରୋଗୀ ଖାଦ୍ୟ ଓ ଖାଦ୍ୟପ୍ରାଣ ଅଭାବରୁ ଧୀରେ ଧୀରେ ଦୁର୍ବଳ ହୋଇଯାଏ । ସେ ପେଟରେ ଯନ୍ତ୍ରଣା ଅନୁଭବ କରେ , ବାନ୍ତି ହୁଏ । ସମୟ ସମୟରେ ଏଗୁଡ଼ିକ ଗୁଡ଼େଇ ହୋଇ , ଟେଳାବାନ୍ଧି ଶିଶୁର ଅନ୍ତନାଳୀ ରୁଦ୍ଧ କରିଦିଅନ୍ତି , ଯାହାଫଳରେ ଶିଶୁର ପେଟ ଫୁଲିଯାଏ , ବାନ୍ତି ହୁଏ , ଝଡ଼ା ଓ ବାୟୁ ବନ୍ଦ ହୋଇଯାଏ । ଠିକ୍ ସମୟରେ ଏହାର ବିହିତ ଚିକିତ୍ସା ନକଲେ ରୋଗୀର ଅବସ୍ତାହ ଶୋଚନୀୟ ହୋଇପଡ଼େ ।\r\nହାଇଡାଟିଡ୍ ରୋଗ \r\n\tଏହା ଆଉଗୋଟିଏ ସାଂଘାତିକ ରୋଗ ।ଏହା କୁକୁର କିମ୍ବା ମେଣ୍ଢାର ମଳରୁ ଶିଶୁକୁ ଆକ୍ରାନ୍ତ କରିଥାଏ ଏବଂ ଏହାର ଡିମ୍ବରୁ ଲାର୍ଭା ଜାତ ହୋଇ ଶିଶୁର ଯକୃତ, ଫୁସଫୁସ୍ , ପେଟ ଓ ଛାତି ଭିତରର ଅନ୍ୟ ସ୍ଥାନରେ ମଧ୍ୟ ବସା ବାନ୍ଧେ । ଏହା ସେଠାରେ ସିଷ୍ଟ ସୃଷ୍ଟିକରେ । ସିଷ୍ଟର ଆକାର ଗୋଲ  ଏବଂ ଛୋଟ ଲେମ୍ବୁଠାରୁ କ୍ରିକେଟ ବଲ୍ ଭଳି ବହୁ ସମୟରେ ଏକରୁ ଅନେକ ସଂଖ୍ୟାରେ  ଶିଶୁର ଦେହରେ ଦେଖା ଦେଇଥାଏ । ଏଗୁଡ଼ିକ ଆକୃତିରେ ବଢ଼ି ଯକୃତ ଓ ଫୁସଫୁସ ଭଳି ଅତ୍ୟନ୍ତ ମୂଲ୍ୟବାନ ଅଙ୍ଗପ୍ରତ୍ୟଙ୍ଗର କ୍ଷତି ସାଧନ କରି ଥାଆନ୍ତି । ଏହା କୌଣସି କାରଣରୁ ଫାଟିଗଲେ ରୋଗୀ ତତକ୍ଷଣାତ୍ ମୃତ୍ୟୁମୁଖରେ ପଡ଼େ । ଆଜିକାଲିର ଅଲଟ୍ରାସାଉଣ୍ଡ ଓ ସିଟି ସ୍କାନ ଦ୍ବାରା ଏହି ରୋଗ ନିରୂପଣ କରି ଠିକ୍ ସମୟରେ ଚିକିତ୍ସା କରାଯାଇପାରୁଛି ।\r\nଫିତାକୃମି \r\n\tଫିତାକୃମି ରୋଗୀର ବିଶେଷ କ୍ଷତି କରେ ନାହିଁ କେବଳ ଶିଶୁ ଖାଦ୍ୟର କିଛି ଅଂଶ ନେଇ ବଞ୍ଚି ରହେ । ଝଡ଼ାରେ ଏହି କୃମି ଶରୀରର ଛୋଟ ଖଣ୍ଡମାନ ଦେଖିବାକୁ ମିଳେ ।\r\nଦଶିପୋକ   \r\nଏଗୁଡ଼ିକ ୦.୫ରୁ ୧ସେ.ମି. ଲମ୍ବ । ଏହାସହ ପ୍ରାୟ ସମସ୍ତେ ପରିଚିତ । ଏମାନେ ମଳଦ୍ବାରଠାରେ ରାତିରେ ଅଣ୍ଡାଦିଅନ୍ତି ଏବଂ ଅଧିକାଂଶ ସମୟରେ ଶିଶୁମଳଦ୍ବାର କୁଣ୍ଡାଇ ହୋଇ ସେ ରାତିରେ ଶୋଇପାରେ ନାହିଁ ।\r\nଷ୍ଟ୍ରଙ୍ଗିଲଏଡ୍ \r\n\tଷ୍ଟ୍ରଙ୍ଗିଲଏଡ୍ କୃମି ଅତ୍ୟନ୍ତ କ୍ଷତିକାରକ । ଏହା ଅଙ୍କୁଶ କୃମି ଭଳି ରକ୍ତ ଶୋଷଣ କରେ । କ୍ଷୁଦ୍ରଅନ୍ତ୍ରର ଝିଲ୍ଲୀକୁ ଫୁଟାଇ ପେରିଟୋନିୟମରେ (ପେଟର ଅନ୍ତ୍ର ପରଦା ବା ଝିଲ୍ଲୀ) ପ୍ରଦାହ ସୃଷ୍ଟି କରି ଶିଶୁକୁ ମୃତ୍ୟୁମୁଖରେ ପକାଇଥାଏ ।\r\n\t\tହାଇଡାଟିଡ୍ ରୋଗ ବ୍ୟତୀତ ଅନ୍ୟ ସମସ୍ତ କୃମିରୋଗ  କ୍ଷେତ୍ରରେ ଶିଶୁର ମଳପରୀକ୍ଷା କଲେ କୃମିର ଡିମ୍ବ କିମ୍ବ ଲାର୍ଭା ମିଳିଥାଏ ।\r\n\tଆଜିକାଲି ମିଳୁଥିବା ସର୍ବକୃମିନାଶକ ଔଷଧ ଦେଲେ ଶିଶୁ ଏହି ରୋଗରୁ ମୁକ୍ତହୁଏ ।\r\n\tତେବେ ଜନସାଧାରଣ ଓ ସରକାର ଶୁଦ୍ଧ ପାନୀୟ ଜଳ , ଦୂଷିତ ନ ହୋଇଥିବା ଖାଦ୍ୟପଦାର୍ଥ ଶିଶୁମାନଙ୍କୁ ଯୋଗାଇ ଦେବାର ବ୍ୟବସ୍ଥା କରିବା ସଙ୍ଗେ ସଙ୍ଗେ କୃମିରୋଗର କାରଣ ଓ ନିରାକରଣ ସମ୍ବନ୍ଧରେ ଶିଶୁର ମା’ ଅଭିଭାବକମାନଙ୍କୁ ଶିକ୍ଷା ଦେଇ ଏହି ରୋଗରୁ ଶିଶୁମାନଙ୍କୁ ମୁକ୍ତ ରଖିପାରିବେ । ରୋଗ ଦ୍ବାରା ଆକ୍ରାନ୍ତ ହୋଇଥିବା ଶିଶୁମାନଙ୍କୁ ଡାକ୍ତରଙ୍କ ପାଖକୁ ନେଇ ଠିକ୍ ସମୟରେ ଚିକିତ୍ସା କଲେ ଶିଶୁମାନେ ଅନାୟାସରେ ରୋଗମୁକ୍ତ ହୋଇପାରିବେ । ଏଥିରେ ଭୟର କୌଣସି କାରଣ ନାହିଁ । \r\n',health
'﻿      ବାଲ୍ୟାବସ୍ଥାରେ ହୃଦରୋଗ\r\n                                           ପ୍ରଫେସର ଡାକ୍ତର ଶିଶୁଶଙ୍କର ମିଶ୍ର\r\n[ଧାରଣା କିନ୍ତୁ ସତ୍ୟ ନୁହେଁ । ମା ପେଟରେ ଗର୍ଭ ସମୟରୁ ମଧ୍ୟ ହୃତପିଣ୍ଡରେ ଗଠନ ମୂଳକ ଅବ୍ୟବସ୍ଥା ଯୋଗୁଁ ନାନା ରୋଗର ସୃଷ୍ଟିହୁଏ । ଜନ୍ମ ପରେ ବାଲ୍ୟାବସ୍ଥାରେ ମଧ୍ୟ ନାନାପ୍ରକାରର ହୃଦରୋଗ ଦେଖା ଦେଇଥାଏ । ଏବେ ବିଜ୍ଞାନର ଅଗ୍ରଗତିଫଳରେ ଏହି ସବୁ ରୋଗର ସଠିକ୍ ନିଦାନ ଓ ଉପଯୁକ୍ତ ଚିକିତ୍ସା କରାଯାଇପାରୁଛି ।ଏ[ହୃଦରୋଗ ବୟସ୍କଲୋକମାନଙ୍କଠାରେ ଦେଖାଯାଏ –ଏହାଏକ ସାଧାରଣ ଧାରଣା ।ଏହି ହି ରୋଗୀମାନେ ଉପଯୁକ୍ତ ଚିକିତ୍ସା ଫଳରେ ଦୀର୍ଘ ନିରାମୟ ଜୀବନଯାପନ କରିପାରୁଛନ୍ତି । ]\r\nହୃତପିଣ୍ଡର ଗଠନ\r\n  ହୃତପିଣ୍ଡର  ଚାରୋଟି କୋଠରି (chamber) ଅଛି । ଉଭୟ ପାଖର  ଉପର କୋଠରିକୁ ଅଳିନ୍ଦ (Atrium)ଏବଂ ନିମ୍ନ କୋଠରିକୁ ନିଳୟ (ventricle) କୁହାଯାଏ । ଊର୍ଦ୍ଧ୍ବ ଓ ନିମ୍ନ ମହାଶିରା (inferior and superior venacava ) ବାଟଦେଇ ସାରା ଶରୀରର ଦୂଷିତ ରକ୍ତ ସଂଗୃହୀତ ହୋଇ ଦକ୍ଷିଣ ଅଳିନ୍ଦରେ ପହଞ୍ଚେ । ଏଠାରେ ରକ୍ତ ଶୋଧିତ ହୋଇ ବାମ ଅଳିନ୍ଦକୁ  ଏବଂ ସେଠାରୁ ବାମ ନିଳୟକୁ ଯାଏ । ବାମ ନିଳୟରେ ସଂକୋଚନ ସମୟରେ ରକ୍ତ ମହାଧମନୀକୁ (Aorta) ଯାଏ ଏବଂ ଏହା ଦେହ ସାରା ବିଶୁଦ୍ଧ ରକ୍ତ ପହଞ୍ଚାଇଥାଏ । ଧମନୀ ଜାଲକଠାରେ (Capillary)ଶେଷ ହୋଇଥାଏ ଏବଂ ସେଥିରୁ ଶିରାର  (Vein) ଆରମ୍ଭ ହୋଇଥାଏ । ଶିରାଗୁଡ଼ିକ ପୁଣି ଦୂଷିତ ରକ୍ତ ସଂଗ୍ରହ କରି ହୃତପିଣ୍ଡର ଦକ୍ଷିଣ ନିଳୟରେ ପହଞ୍ଚାଇଥା’ନ୍ତି । ମା’ ପେଟରେ ହୃତପିଣ୍ଡର ସୃଷ୍ଟି ହେବା ଦିନରୁ ଏପରି ଚକ୍ରାକାରରେ ରକ୍ତ ସଂଚାଳନ ଚାଲିଥାଏ । ଏହାର ବ୍ୟତିକ୍ରମ ହେଲେ ନାନା ପ୍ରକାରର ହୃଦରୋଗ ହୁଏ ।\r\n                ହୃତପିଣ୍ଡର ଚାରୋଟି କୋଠରିକୁ ଦୁଇଟି ପରଦା (Septum) ଏବଂ ଚାରୋଟି କପାଟିକା(Valve) ଆବଦ୍ଧ କରି ରଖିଥାନ୍ତି ।ଦୁଇଟି ଅଳିନ୍ଦ ମଧ୍ୟରେ ଥିବା ପରଦାକୁ ଅଳିନ୍ଦ ମଧ୍ୟସ୍ଥ ପରଦା (Inter Atrial Septum) ଏବଂ ଦୁଇ ନିଳୟ ମଧ୍ୟରେ ଥିବା ପରଦାକୁ ନିଳୟ ମଧ୍ୟସ୍ଥ ପରଦା(Inter Ventricular septum)  କୁହାଯାଏ ।\r\n    ହୃତପିଣ୍ଡର ନିଜସ୍ବ ରକ୍ତ ସଂଚାଳନ \r\n                                  ହୃତପିଣ୍ଡ ନିଜର ସଂକୋଚନ ଓ ପ୍ରସାରଣ ମାଧ୍ୟମରେ ସାରା ଶରୀରରେ  ରକ୍ତ ସଂଚାଳନ କରିଥାଏ । ହୃତପିଣ୍ଡ ନିଜର ପ୍ରସାରଣ ସମୟରେ ସମଗ୍ର ଶରୀରରୁ, ତଥା ଫୁସଫୁସରୁ ରକ୍ତ ଆହରଣ କରିଥାଏ । ଏହାକୁ ଡାଏଷ୍ଟୋଲ (Diastole)କୁହାଯାଏ । ହୃତପିଣ୍ଡ ସଙ୍କୋଚନ ସମୟରେ ସମଗ୍ର ଶରୀରର ବିଭିନ୍ନ ଅଂଶକୁ ସଂଗୃହୀତ ରକ୍ତକୁ ପଠାଇଥାଏ ।ଏହି ସମୟକୁ ସିଷ୍ଟୋଲ୍  ( Systole) କୁହାଯାଏ । ସିଷ୍ଟୋଲ୍ ବା ସଂକୋଚନ ସମୟରେ ହୃତପିଣ୍ଡର ମାଂସପେଶୀ ଗୁଡ଼ିକ ଟାଣ ହୋଇଯାଏ ; ଫଳରେ ହୃତପିଣ୍ଡର ନିଜସ୍ବ ରକ୍ତ ସଂଚାଳନ ସେହି ସମୟରେ ହୋଇପାରେ ନାହିଁ । ଘରେ ସମସ୍ତେ ଖାଇସାରିବା ପରେ ମା’ ଖାଇବା ଭଳି , ହୃତପିଣ୍ଡ ସାରା  ଶରୀରର ରକ୍ତ ସଂଚାଳନ କରିସାରି , ନିଜର ରକ୍ତ ସଂଚାଳନ କରିଥାଏ । ସାରା ଶରୀରରେ ଭେଣ୍ଟ୍ରିକୁଲାର୍ ସିଷ୍ଟୋଲ୍ (ventricular systole)ସମୟରେ ରକ୍ତ ସଂଚାଳନ ହୋଇଥାଏ । ଡେଷ୍ଟୋଲ୍ ଓ ହୃତପିଣ୍ଡର ସଂପ୍ରସାରଣ ସମୟରେ , ହୃତପିଣ୍ଡର ମାଂସପେଶୀ ନରମ ହୋଇଯାଏ । ଫଳତରେ ହୃତପିଣ୍ଡର ରକ୍ତ ସଂଚାଳନ ହୋଇଥାଏ ।\r\n  ହୃତପିଣ୍ଡର ବିଦ୍ୟୁତ ପ୍ରବାହ \r\n             ହୃତପିଣ୍ଡ ଏକ ମାଂସଳ ପମ୍ପ (pump)। ଏହା ଜନ୍ମଠାରୁ ମୃତ୍ୟୁ ପର୍ଯ୍ୟନ୍ତ ଅବିରାମ କାର୍ଯ୍ୟ କରିଥାଏ । ଶରୀର ବିଶ୍ରାମ କରୁ , ନିଦ୍ରା ଯାଉ , ବ୍ୟାୟାମ କରୁ , ବା ଯୋଗାସୀନ ହେଉ ଅବା କ୍ରୋଧିତ ହେଉ – ସବୁ ସମୟରେ ପରିସ୍ଥିତିର ଆବଶ୍ୟକତା ଅନୁସାରେ ହୃତପିଣ୍ଡ, ସାରା ଶରୀରକୁ ରକ୍ତ ଯୋଗାଇ ଥାଏ । ବ୍ୟାୟାମ ବେଳେ ବେଶୀ ରକ୍ତ ସଂଚାଳନ ଦରକାର ,ଶୋଇବା ବେଳେ କମ୍ ରକ୍ତ ସଂଚାଳନ ଦରକାର ହୋଇଥାଏ ।ଏ ସବୁ କାମ ହୃତପିଣ୍ଡ କିପରି କରିଥାଏ ? ଆବଶ୍ୟକତା ଅନୁସାରେ ହୃତପିଣ୍ଡର ବେଗ (Rate)ଓ କାର୍ଯ୍ୟ ଦକ୍ଷତାରେ  (Contractile capacity) କମ୍ ବେଶୀ ହୋଇଥାଏ ।\r\n      ଏହି ସବୁ କାମ କରିବାପାଇଁ ହୃତପିଣ୍ଡର ନିଜସ୍ବ ବୈଦ୍ୟୁତିକ ଉତ୍ସ (Pulse generator ବା  pacemaker) ଏବଂ  (Eectrical wiring) ଅଛି । ଯାହା ମାଧ୍ୟମରେ ଏସବୁର ସନ୍ତୁଳନ ରକ୍ଷା ହୋଇଥାଏ । \r\n  ହୃତପିଣ୍ଡକୁ ଆକ୍ରାନ୍ତ କରୁଥିବା ରୋଗ  \r\n୧. ଜନ୍ମଗତ ହୃଦରୋଗ (Congenital Heart Disease)\r\n୨. ଆଣ୍ଠୁଗଣ୍ଠି ଜନିତ ହୃଦରୋଗ (Rheumatic Heart Disease)\r\n୩. ଉଚ୍ଚ ରକ୍ତଚାପ ଜନିତ ହୃଦରୋଗ (Hypertensive Heart Disease)\r\n୪. ହୃତପିଣ୍ଡର ନିଜସ୍ବ ରକ୍ତ ସଂଚାଳନରେ ବାଧା ବା ବ୍ୟତିକ୍ରମ  (Coronary Artery disease)\r\n୫. ଅନ୍ୟାନ୍ୟ ହୃଦରୋଗ ,ଯଥା-  ହୃତପିଣ୍ଡର ଆବରଣ ଜନିତ  ହୃଦରୋଗ , ହୃତପିଣ୍ଡର ବିଦ୍ୟୁତ୍ ପ୍ରବାହରେ ବାଧା ଜନିତ ହୃଦରୋଗ , ହୃତପିଣ୍ଡର ମାଂସପେଶୀ ଜନିତ ହୃଦରୋଗ ଇତ୍ୟାଦି।\r\nଜନ୍ମଗତ ହୃଦରୋଗର କାରଣ\r\n୧. ଠିକ ଭାବେ ଜଣାଯାଇ ନାହିଁ ।\r\n୨. କେତେକ ହୃଦରୋଗ ଗୁଣସୂତ୍ରର  ବ୍ୟତିକ୍ରମ ଯୋଗୁଁ ହୋଇଥାଏ ।\r\n୩. ଏକ୍ସରେ , ନ୍ୟୁକ୍ଳିୟର୍  ରେଡ଼ିଏସନ୍ (Nuclear Radiation) ଓ କେତେକ ଔଷଧ ସେବନ ଯୋଗୁଁ ମଧ୍ୟ ଜନ୍ମଗତ ହୃଦରୋଗ ହୋଇପାରେ ।\r\nଜନ୍ମଗତ ହୃଦରୋଗ ବିଭିନ୍ନ ପ୍ରକାରର ଅଟେ । ଯଥା –\r\n୧. ଅଳିନ୍ଦ ମଧ୍ୟସ୍ଥ ପରଦା ବା ନିଳୟ ମଧ୍ୟସ୍ଥ ପରଦାରେ ଛିଦ୍ର ଦେଖାଯାଏ ।\r\n୨. କପାଟିକାଗୁଡ଼ିକର ଗଠନରେ ସଂକୋଚନ ବିକୃତି ଦେଖାଯାଏ ବା ଗଠନରେ ପୂର୍ଣ୍ଣ ବିକୃତି ଦେଖାଯାଏ ।\r\n୩. ମୁଖ୍ୟ ଧମନୀଗୁଡ଼ିକର ଅବସ୍ଥିତି ଏବଂ ଗଠନରେ ବିକୃତି ଦେଖାଦେଇପାରେ । \r\n\tଜନ୍ମଗତ ହୃଦରୋଗ ପ୍ରତି ୧୦୦୦ଟି ଜନ୍ମିତ ପିଲାମାନଙ୍କ ମଧ୍ୟରୁ  ୮-୧୦ ଜଣଙ୍କଠାରେ ପରିଲକ୍ଷିତ ହୁଏ । ପିଲାର ସାଧାରଣ ସ୍ବାସ୍ଥ୍ୟ ଭଲ ନଥିଲେ ଡ଼ାକ୍ତରୀ ପରାମର୍ଶ ଆବଶ୍ୟକ । ପିଲାବେଳୁ ହୃଦରୋଗର ଚିକିତ୍ସା କରାଇନେଲେ ଶାରୀରିକ ଓ ମାନସିକ ଅଭିବୃଦ୍ଧି ସାଧାରଣ ଭାବେ ହୋଇଥାଏ ।\r\nନିଳୟ ପରଦା ବିକୃତି (Ventricular Septal Defect)\r\n    ନିଳୟ ପରଦାର ସୃଷ୍ଟି ସମୟରେ ବାଧା ସୃଷ୍ଟି ହେଲେ ବାମ ଓ ଦକ୍ଷିଣ ନିଳୟ ମଧ୍ୟରେ ଏକ ଛିଦ୍ର ରହିଯାଏ । ଏହା ଫଳରେ ବାମ ନିଳୟରୁ କିଛି ଶୋଧିତ ରକ୍ତ ଦକ୍ଷିଣ ନିଳୟକୁ ଯାଏ। ଦକ୍ଷିଣ ହୃତପିଣ୍ଡରେ ଅଧିକ ରକ୍ତ ପ୍ରବାହ ଫଳରେ ନାନା ଉପସର୍ଗ ଦେଖାଯାଏ ।\r\nଅଳିନ୍ଦ ପରଦା ବିକୃତି (Atrial septal Defect)\r\n            ଅଳିନ୍ଦ ପରଦାର ସୃଷ୍ଟି ସମୟରେ ବାଧା ସୃଷ୍ଟି ହେଲେ ଏକ ଛିଦ୍ର ରହିଯାଏ , ଏହା ଫଳରେ ବାମ ହୃତପିଣ୍ଡରେ ଅଧିକ ଶୋଧିତ ରକ୍ତ ପ୍ରବାହ ହୋଇଥାଏ।\r\nପି. ଡି. ଏ (Patent Ductus Arteriosous )\r\n    ଜନ୍ମ ପରେ ପରେ ମହାଧମନୀ ଏବଂ ଫୁସଫୁସୀୟ ଧମନୀକୁ ସଂଯୋଗ କରୁଥିବା ରକ୍ତବାହୀ ନଳୀଟି ସାଧାରଣତଃ ବନ୍ଦ ହୋଇଯାଏ ।କିଛି ପିଲାଙ୍କର ଏହି ରକ୍ତବାହୀ ନଳୀଟି ବନ୍ଦ ନ ହେଲେ ମହାଧମନୀରୁ କିଛି ରକ୍ତ ଫୁସଫୁସୀୟ ଧମନୀକୁ ଯାଏ , ଫଳରେ ଫୁସଫୁସ ଏବଂ ବାମ ପାର୍ଶ୍ବ ହୃତପିଣ୍ଡରେ ଅଧିକ ରକ୍ତ ସଂଚାଳନ ହୋଇଥାଏ । \r\n  ଏହି ତିନି ପ୍ରକାର ଜନ୍ମଗତ ରୋଗରେ ବାମ ଦିଗରୁ ଦକ୍ଷିଣ ଦିଗକୁ ଅଧିକ ରକ୍ତ ପ୍ରବାହ ହୋଇଥାଏ । ଏହାକୁ ବାମରୁ ଦକ୍ଷିଣ ସ୍ଟେଣ୍ଟ କୁହାଯାଏ । ଏଥିରେ ପିଲାର ବର୍ଣ୍ଣ ଲୋହିତ ରହେ । ଏମାନଙ୍କୁ ବାରମ୍ବାର ଥଣ୍ଡା ,କାଶ, କଫ,ହୁଏ ।  ଡ଼ାକ୍ତରମାନେ ସାଧାରଣ ପରୀକ୍ଷା ସମୟରେ ହୃତପିଣ୍ଡ  ଅଞ୍ଚଳରେ ଛାତି ଉପରେ ନାନା ପ୍ରକାର ନୂତନ ଶଦ୍ଦ  ଶୁଣନ୍ତି ଏବଂ ଅନ୍ୟାନ୍ୟ ପରୀକ୍ଷାରେ ଏହାର ସଠିକ୍ ନିଦାନ ହୁଏ ।\r\n                  \t\t\tନୀଳବର୍ଣ୍ଣୀୟ ହୃଦରୋଗ \r\n\t\t\t  (Cyanotic Heart Disease )\r\nଫାଲୋଙ୍କ ଚର୍ତୁବିଧ ବିକୃତି (Tetralogy of Fallot) \r\n୧. ଏଥିରେ ନିଳୟ ପରଦାରେ ଏକ ବଡ଼ ଛିଦ୍ର ଥାଏ ।\r\n୨. ମହାଧମନୀଟି ଦକ୍ଷିଣକୁ ମାଡ଼ି ରହିଥାଏ ।\r\n୩. ଫୁସଫୁସୀୟ ଧମନୀର କପାଟିକାର ସଂକୋଚନ ସହିତ ,ଧମନୀ ସରୁ ହୋଇଥାଏ।\r\n୪. ଦକ୍ଷିଣ ନିଳୟଟି ବଡ଼ ଏବଂ ମୋଟା ହୋଇଥାଏ ।\r\n  ଏହି ପ୍ରକାରର ବିକୃତି ଫଳରେ ଦକ୍ଷିଣ ନିଳୟରେ ପହଞ୍ଚୁଥିବା ଅଶୋଧିତ ରକ୍ତ ଏବଂ ବାମ ନିଳୟର ଶୋଧିତ ରକ୍ତ ମିଶି ମହାଧମନୀକୁ ଯାଇଥାଆନ୍ତି। ଏହା ଫଳରେ ଦେହସାରା ନୀଳବର୍ଣ୍ଣ ଦେଖାଯାଏ ।  ଏହି ପିଲାମାନେ ଅଳ୍ପ ଶ୍ରମରେ ଥକି ଯାଆନ୍ତି ।\r\n  ଜନ୍ମଗତ ହୃଦରୋଗର କେତେକ ଲକ୍ଷଣ\r\n  ୧. ବାଲ୍ୟାବସ୍ଥାରେ ଶାରୀରିକ ଅଭିବୃଦ୍ଧିରେ ବାଧାପ୍ରାପ୍ତି ।\r\n  ୨. ବାରମ୍ବାର ଥଣ୍ଡା , କାଶ ,ସର୍ଦ୍ଦି, ଜ୍ବର , ନିମୋନିଆ ।\r\n  ୩. ଖାଇବା, ଖେଳିବା ଏବଂ ଅନ୍ୟାନ୍ୟ ସାଧାରଣ କାର୍ଯ୍ୟରେ ଅସୁବିଧା ଓ ଅନିଚ୍ଛା ପ୍ରକାଶ କରିବା ।\r\n  ୪. ବେଳେବେଳେ ଅଚେତ୍ ହୋଇ ନୀଳ ପଡ଼ିଯିବା , ଶାରୀରିକ ବ୍ୟାୟାମ ସମୟରେ ଶୀଘ୍ର ଥକି ପଡ଼ିବା  । \r\n  ୫. ଛାତି ଫୁଲି ଉଠି ନିଶ୍ବାସ ଓ ପ୍ରଶ୍ବାସରେ କଷ୍ଟ ପାଇବା । \r\n        ପିଲାର ସାଧାରଣ ସ୍ବାସ୍ଥ୍ୟ ଭଲ ନ ଥିଲେ  ଡାକ୍ତରୀ ପରାମର୍ଶ ଆବଶ୍ୟକ । ପିଲାବେଳୁ  ହୃଦରୋଗର ଚିକିତ୍ସା କରାଇନେଲେ ଶାରୀରିକ ଓ ମାନସିକ ଅଭିବୃଦ୍ଧି ସାଧାରଣ ଭାବେ ହୋଇଥାଏ । \r\n\t\t\t\tଜଟିଳ ଜନ୍ମଗତ ହୃଦରୋଗ   \r\n\t\t(Complex  Congenital Heart Disease )\r\n          ହୃତପିଣ୍ଡର ଆଭ୍ୟନ୍ତରୀଣ ଅଙ୍ଗ ବିକାଶ ସମୟରେ ଅତିଶୟ ବ୍ୟତିକ୍ରମ ଘଟିଲେ ଜଟିଳ ଜନ୍ମଗତ ହୃଦରୋଗର ସୃଷ୍ଟି ହୁଏ । ବେଳେ ବେଳେ ଦୁଇ ନିଳୟ ମଧ୍ୟରେ ଥିବା ପରଦାର ସୃଷ୍ଟି ହୁଏ ନାହିଁ , ଫଳରେ ଏକ ନିଳୟ ବିଶିଷ୍ଟ ହୃତପିଣ୍ଦ ସୃଏଷ୍ଟି ହୁଏ । ଏହିପରି ନାନା ପ୍ରକାରର ଜଟିଳ ବ୍ୟତିକ୍ରମ ଘଟି ହୃତପିଣ୍ଡର ଗଠନ ଓ କାର୍ଯ୍ୟରେ ବ୍ୟାଘାତ ଘଟେ ।\r\nଜନ୍ମଗତ ହୃଦରୋଗର ନିଦାନ \r\n ଜନ୍ମଗତ ହୃଦରୋଗର ଲକ୍ଷଣ ଦେଖାଗଲେ , ଅଭିଜ୍ଞ ଡାକ୍ତରଙ୍କଠାରେ ପରୀକ୍ଷା କରାଇନେବା ଉଚିତ । ପିଲାର ସାଧାରଣ ପରୀକ୍ଷା ନିରୀକ୍ଷା ପରେ ଇସିଜି , ଏକ୍ସ-ରେ , କଲର ଡପଲର ଇକୋକାର୍ଡିଓଗ୍ରାଫି (Color Doppler Echocardiography) ସାହାଯ୍ୟରେ , ବିନା କଷ୍ଟରେ ଉପଯୁକ୍ତ ନିଦାନ ହୋଇଥାଏ । କଲର ଡପଲର ଇକୋକାର୍ଡିଓଗ୍ରାଫି ହୃଦବିଜ୍ଞାନରେ ଏକ ନୂତନ ଦିଗନ୍ତ ସୃଷ୍ଟି କରିପାରିଛି । ବିନା କଷ୍ଟରେ ହୃତପିଣ୍ଡ ଭିତରର ଗଠନ , କାର୍ଯ୍ୟ ଦକ୍ଷତା ଆଦି ସୁଚାରୁ ରୂପେ ପରୀକ୍ଷା କରାଯାଇ , ରୋଗର ଠିକ୍ ନିଦାନ କରାଯାଇପାରୁଛି । ଆଜିକାଲି ବେଳେ ବେଳେ କାର୍ଡିଆକ୍  କ୍ୟାଥେଟରାଇଜେସନ୍ (Cardiac Catheterisation) ର ସାହାଯ୍ୟ ଦରକାର ପଡୁଛି ।\r\nଜନ୍ମଗତ ହୃଦରୋଗର ଚିକିତ୍ସା \r\n୧. ଶଲ୍ୟ ଚିକିତ୍ସା – ଅସ୍ତ୍ରୋପଚାର ବା ଶଲ୍ୟ ଚିକିତ୍ସାଦ୍ବାରା ଗଠନ ବିକୃତିକୁ ଠିକ୍ କରାଯାଇପାରିବ । ଏହାପରେ ପିଲାର ଜୀବନ  ଓ ଭବିଷ୍ୟତ୍ ପୂରାପୂରି ନିରାପଦ । \r\n୨. ବେଲୁନ୍ ଚିକିତ୍ସା – ଏବେ ବିନା ଅସ୍ତ୍ରୋପଚାରରେ  ଛିଦ୍ରଗୁଡିକ ବନ୍ଦ କରାଯାଇପାରୁଛି । କାର୍ଡିଆକ୍ କ୍ୟାଥେଟାରାଇଜେସନ ପ୍ରଣାଳୀରେ ଛିଦ୍ର ସ୍ଥାନରେ ଗୋଟିଏ ପରଦା ଖଞା ଯାଇ ଛଦ୍ର ବନ୍ଦ କରାଯାଇ ପାରୁଛି ।\r\n\t\tଜନ୍ମଗତ ହୃଦରୋଗ ଥିଲେ ଏବେ ଭୟ କରିବାର କାରଣ ନାହିଁ । ଠିକ୍ ସମୟରେ ନିଦାନ କରି ଉପଯୁକ୍ତ ଚିକିତ୍ସା କଲେ , ପିଲାର ଜୀବନ ସାଧାରଣ ଓ ନିରାପଦ ହୋଇଥାଏ ।\r\n \t\t\t\tଆଣ୍ଠୁଗଣ୍ଠି ଜନିତ ହୃଦରୋଗ \r\n\t\t\t(Rheumatic Heart Disease )\r\n\tଜନସାଧାରଣଙ୍କ ମଧ୍ୟରେ , ଗଣ୍ଠିବାତ ଜନିତ ହୃଦରୋଗର  କାରଣ ଓ ପ୍ରତିକାର ସଂପର୍କରେ ଉପଯୁକ୍ତ ସଚେତନତା ଅଭାବ ରହିଛି । କାରଣ ଗଣ୍ଠି ଦରଜ ହେବା ଏକ ସାଧାରଣ କଥା । ଅନେକ ଗଣ୍ଠି ଦରଜ ଆପେ ଆପେ କମିଯାଏ କିମ୍ବା ସାଧାରଣ ଔଷଧରେ ଭଲ ହୋଇଯାଏ । ରୋଗଟା ବେଶି ଗୁରୁତର ନହେଲେ ଡାକ୍ତରଙ୍କ ପାଖକୁ ଅନେକ ଆସି ନ ଥାନ୍ତି  । କିନ୍ତୁ ଗଣ୍ଠିବାତ ଭଳି ରୋଗକୁ ହେଳା କଲେ ତାହା ପରେ ହୃତପିଣ୍ଡର ପ୍ରଦାହ କରି ବିଷମ ଅବସ୍ଥା ସୃଷ୍ଟି  କରିଥାଏ । ଅନେକେ ହୁଏତ  ଜାଣି ନ ଥିବେ ଯେ ସାଧାରଣ  ଗଳାଧରା ରୋଗ , ଥଣ୍ଡାରୁ ହିଁ ଉଦ୍ଭବ ହୋଇଥାଏ  । ଥଣ୍ଡା , କାଶ ଓ ତଣ୍ଟି ଦରଜ ହେବାର କିଛି ଦିନ ପରେ  ଆଣ୍ଠୁଗଣ୍ଠି ଦରଜ ଆରମ୍ଭ ହୋଇଥାଏ । ଏପରି ଅବସ୍ଥାରେ ହୃତପିଣ୍ଡର ମଧ୍ୟ କ୍ଷତି ହୋଇଥାଏ । ଏହି ରୋଗ ଦେହରେ ରହି ଧୀରେ ଧୀରେ ୫ରୁ ୨୫ ବର୍ଷ ମଧ୍ୟରେ ହୃତପିଣ୍ଡର କପାଟିକା (Valve) ଗୁଡ଼ିକୁ ନଷ୍ଟ କରିଦିଏ । ଏକଥା ପ୍ରଥମରୁ ସହଜେ ଜାଣି ହେଉ ନ ଥିଲେ ମଧ୍ୟ ଏହା ସତ୍ୟ ।  \r\nକାରଣ ଓ ଲକ୍ଷଣ \r\n\tପିଲା ବଯସରେ ସାଧାରଣତଃ ୫ ରୁ ୨୫ ବର୍ଷ ମଧ୍ୟରେ ଏହି ଆଣ୍ଠୁଗଣ୍ଠି  ଜନିତ ରୋଗ ଆରମ୍ଭ ହୋଇଥାଏ । ପ୍ରଥମେ ଗ୍ରୁପ୍ ଏ ଜାତୀୟ ଷ୍ଟ୍ରେପଟୋକୋକସ୍ ବି – ହେମୋଲିଟିକସ୍ ଜୀବାଣୁଦ୍ବାରା ଗଳାଧରା ରୋଗ ସଂକ୍ରମିତ ହୋଇଥାଏ । ଏହାର କିଛି ସପ୍ତାହ ପରେ ଗଣ୍ଠି  ଦରଜ ହୁଏ । ତାହାପରେ ଆଣ୍ଠୁ, ଖୁଣି , ମଣିବନ୍ଧ , ଗୋଢ଼ଗଣ୍ଠି ଆଦି ବଡ଼ ବଡ଼ ଗଣ୍ଟିଗୁଡ଼ିକ କ୍ରମାନ୍ବୟେ ଦରଜ ହୁଏ । ଗୋଟିଏ ଗଣ୍ଠିର ଦରଜ କମି ଆସିଲା ବେଳକୁ ଆଉ ଗୋଟିଏ ଗଣ୍ଠିକୁ ଧରେ । ଏହି ସମୟରେ ଦେହରେ ନାଲି ନାଲି ଚକଡ଼ା ଦାଗ ବାହାରେ । ଆଣ୍ଠୁ , ଖୁଣି , ମେରୁହାଡ଼ , ମୁଣ୍ଡର ହାଡ଼ୁଆ ଜାଗାମାନଙ୍କରେ ଚମ ତଳେ ଦାନା ଦାନା ହୋଇ ଫୁଲି ଉଠେ । ହୃତପିଣ୍ଡର ପ୍ରତ୍ୟେକ ଅଞ୍ଚଳରେ ପ୍ରଦାହ  ହୋଇଥାଏ । କେତେକ ପିଲାଙ୍କର ମସ୍ତିଷ୍କ ବିକୃତି ମଧ୍ୟ ଘଟେ ।  ଅବଶ୍ୟ ପ୍ରାୟ ୫୦ ପ୍ରତିଶତ ହୃଦରୋଗୀଙ୍କଠାରୁ ଏ ପ୍ରକାରର ଇତିହାସ ଶୁଣିବାକୁ ମିଳେ ନାହିଁ । ଅର୍ଥାତ୍ ଶତକଡ଼ା ୫୦ ଭାଗ ହୃଦରୋଗୀଙ୍କର  ଗଣ୍ଠିବାତ ବାଲ୍ୟକାଳରେବ୍ୟାପକ ହୋଇ ନ ଥାଏ । ସାମାନ୍ୟ ଗଣ୍ଠି ଦରଜ ହେବା , ଜରୁଆ ଲାଗିବା ,ଛାତି କାଟିବା ଆଦି କିଞ୍ଚିତ ଲକ୍ଷଣ ଦେଖାଇ ରୋଗ ଦେହରେ ଲୁଚି ରହେ । ପାଞ୍ଚରୁ ପଚିଶି ବର୍ଷପରେ ହୃତପିଣ୍ଡର କପାଟିକାଗୁଡ଼ିକ ନଷ୍ଟ ହୋଇଯାଇ ଏ ସବୁ ଲକ୍ଷଣ ଗୁରୁତର ଭାବେ ପ୍ରକାଶ ପାଇଥାଏ । ଫଳରେ ଭିତରେ ଭିତରେ ରୋଗ ଭୋଗୁଥିବା ରୋଗୀଟି ପ୍ରାଥମିକ ଅବସ୍ଥାରୁ ଚିକିତ୍ସା ପାଇପାରେ ନାହିଁ । ରୋଗଟି ଚିହ୍ନଟ ହେବା ବେଳକୁ ହୃତପିଣ୍ଡର ଯଥେଷ୍ଟ କ୍ଷତି ହୋଇସାରିଥାଏ ।\r\nହୃଦରୋଗର ଲକ୍ଷଣ ( କିଛି ବର୍ଷ ପରେ ), ଚିକିତ୍ସା ଓ ସାବଧାନତା \r\n   ଗଣ୍ଠିବାତ ଜନିତ ଜ୍ବର ହେବାର ଦୁଇ ,ତିନି ସପ୍ତାହ ପରେ ହୃତପିଣ୍ଡ ନଷ୍ଟ ହୋଇଥିବାର ଲକ୍ଷଣ ସବୁ ପ୍ରକାଶ ପାଏ । ରୋଗୀର ଛାତି ଧଡ଼ ଧଡ଼ ହେବା ସଂଗେ ସଂଗେ ଶ୍ବାସକ୍ରିୟାରେ କଷ୍ଟ ହୁଏ ଓ ଅଣନିଶ୍ବାସୀ ଲାଗେ । ଗୋଡ଼ , ହାତ ଫୁଲି ଶୋଧ ହୋଇଯାଏ । \r\n\tହୃତପିଣ୍ଡରେ ଥିବା କପାଟିକାଗୁଡ଼ିକ ନଷ୍ଟ ହେବା ଫଳରେ ଏପ୍ରକାରର ଲକ୍ଷଣ ସବୁ ପ୍ରକାଶ ପାଇଥାଏ । ବେଳ ଥାଉଁ ଥାଉଁ ଏହାର ଉପଯୁକ୍ତ  ଚିକିତ୍ସା ନ କଲେ ଏହି କପାଟିକାଗୁଡ଼ିକ ବେଶୀ ନଷ୍ଟ ହୋଇଯାଏ । ମିଟ୍ରାଲ ଭାଲଭ୍ ସଂକୋଚନ ହେଲେ ବେଲୁନ୍ ଯନ୍ତ୍ର ବା ଶଲ୍ୟ ଚିକିତ୍ସା  ଦ୍ବାରା ଏହାକୁ ଠିକ୍ କରାଯାଏ । କପାଟିକାରେ ଅଧିକ କ୍ୟାଲସିୟମ୍ ଜମାଟ ବାନ୍ଧିଲେ ବାଅତି ଖରାପ ହୋଇଗଲେ କୃତିମ ଭାଲଭ୍ ରୋପଣ କରାଯାଏ । \r\n\t\tଏଣୁ ବେଳ ଥାଉଁ ଥାଉଁ ସାବଧାନତା ଅବଲମ୍ବନ କରି ଉପଯୁକ୍ତ ନିଦାନ କଲେ  ସୁଫଳ ମିଳିଥାଏ । ନାନା ପ୍ରକାର ରକ୍ତ ପରୀକ୍ଷା , ଇ. ସି .ଜି , ଇକୋକାର୍ଡିଓଗ୍ରାଫି ବା ହାର୍ଟସ୍କାନ୍ ଆଦି ସାହାଯ୍ୟରେ ଏ ପ୍ରକାରର ରୋଗର ନିଦାନ ପ୍ରାଥମିକ ଅବସ୍ଥାରୁ କରିହେବ । ଆଣ୍ଠୁଗଣ୍ଠି ଦରଜ ହେଲେ , କିମ୍ବା ପିଲାର ତଣ୍ଟି ଦରଜ ହେଲେ , ଡାକ୍ତରୀ ପରାମର୍ଶ ହିଁ ଶ୍ରେୟସ୍କର । ଦରକାର ହେଲେ ଡାକ୍ତର ପ୍ରତି ତିନି ସପ୍ତାହରେ ପେନସିଲିନ୍ ଟିକା ନେବାପାଇଁ ପରାମର୍ଶ ଦିଅନ୍ତି । ଏହି ଟିକା ନେଲେ ରୋଗର ପ୍ରାଦୁର୍ଭାବ ଉପଶମ ହୋଇଥାଏ । ଏଣୁ ମନେ ରଖିବାକୁ ହେବ ଯେ  ପିଲାଙ୍କର ଗଳାଧରା ,ଗଣ୍ଠିଦରଜ  ହେଲେ ହେଳା କରିବା ଅନୁଚିତ । ଆଉ ମଧ୍ୟ ବାଲ୍ୟକାଳରୁ ଉପଯୁକ୍ତ ପରାମର୍ଶ ଗ୍ରହଣ କଲେ ଭବିଷ୍ୟତ୍ ନିରାମୟ ହୋଇଥାଏ ।\r\nପିଲାଙ୍କର ହୃଦଘାତ (Heart Attack) \r\nପିଲାଙ୍କର ସାଧାରଣତଃ ନିଜସ୍ବ ରକ୍ତ ସଂଚାଳନରେ ବାଧା ଘଟି ହୃଦଘାତ ହୋଇ ନ ଥାଏ । ମାତ୍ର କିଛି ପିଲାଙ୍କର  ହୃଦଧମନୀ ମହାଧମନୀରୁ ନ ବାହାରି ଫୁସଫୁସୀୟ ଧମନୀରୁ ବାହାରିଥାଏ । ଏହା ହୃଦଘାତ ଭଳି ଉପସର୍ଗ ଦେଖାଇଥାଏ । \r\n \t\t\t\tବୟସ୍କମାନଙ୍କଠାରେ ହେଉଥିବା ହୃଦଘାତର ମୂଳଦୁଆ ଜନ୍ମରୁ ଏବଂ ବାଲ୍ୟାବସ୍ଥାରୁ ପଡ଼ିଥାଏ । ଏହା ରୋଗ ଆକାରରେ ବା ହାର୍ଟ ଆଟାକଭାବେ ୪୦-୫୦ ବର୍ଷ ବୟସରେ ଦେଖାଦିଏ । ଆଜିକାଲି ୨୦-୩୦ ବର୍ଷ ବୟସରେ ମଧ୍ୟ ହୃଦରୋଗ ଦେଖଗାଦେଲାଣି । ଏହାର କେତେକ କାରଣ ବାଲ୍ୟାବସ୍ଥାରୁ ଦେଖାଯାଏ , ଯାହାର ନିରାକରଣ  କରିହେବ । \r\n୧. ଗର୍ଭାବସ୍ଥାରେ ମା’ ସୁଷମ ଖାଦ୍ୟ ଖାଇବା ଦରକାର , ଯେପରି ଗର୍ଭସ୍ଥ ଶିଶୁର ପୂର୍ଣ୍ଣ ଏବଂ ଉପଯୁକ୍ତ ବିକାଶ ହେବ ।\r\n୨. ଜନ୍ମ ସମୟରେ ପିଲାର ଓଜନ କମ ଥିଲେ , କମ୍ ବୟସରେ ହୃଦଘାତର  ସମ୍ଭାବନା ଅଧିକ । ଦୁଃଖର କଥା ଆମ ଦେଶରେ ଏକ ତୃତୀୟାଂଶ  ପିଲାଙ୍କର ଓଜନ କମ୍ । \r\n୩. ବାଲ୍ୟ ପୃଥୁଳତା – ପିଲାଙ୍କୁ ବଧ୍ୟ କରି ଖୋଇବା ଆମର ଅଭ୍ୟାସ ଏବଂ ସ୍ନେହ ପ୍ରକଟ କରିବାର ସହଜ ରାସ୍ତା । ଏବେକାର ପିଲାମାନେ ଖେଳିବାପାଇଁ ସମୟ ପାଉନାହାନ୍ତି , ଖେଳ କୁଦ ପାଇଁ ପଡ଼ିଆ ନାହିଁ । ବେଶୀ ସମୟ ପଢ଼ା ପଢ଼ି , କମ୍ପ୍ୟୁଟର  ଦେଖିବା ଏବଂ  ଆଳସ୍ୟରେ କଟୁଛି । ପିଲାଦିନୁଁ ଅଧଗିକ ପଢ଼ିବାର ମାନସିକ ଚାପ ଦିଆଯାଉଛି । ଜଙ୍କଫୁଡ଼୍  ପିଲାଙ୍କୁ ସହଜରେ ଖାଇବାକୁ ମିଳୁଛି । \r\n\tଏହି ସବୁ କାରଣରୁ ବାଲ୍ୟ ପୃଥୁଳତା ଦେଖାଯାଉଛି । ଏହା ଭବିଷ୍ୟତର ଉଚ୍ଚ ରକ୍ତଚାପ , ମଧୁମେହ , ହୃଦଘାତର କାରଣ । ବାଲ୍ୟ ପୃଥୁଳତା , ଆଳସ୍ୟ , ମାନସିକ ଚାପ ଆଦି ଉପରୋକ୍ତ ଦଳଟି ହୃଦରୋଗର ପ୍ରାଥମିକ ପୀଠ ତିଆରି କରିଥାଏ । ୩୦- ୪୦ ବର୍ଷ ମଧ୍ୟରେ ଉଚ୍ଚ ରକ୍ତଚାପ , ମଧୁମେହ , ହାର୍ଟ ଆଟାକ୍ ଆଦି ହୋଇଥାଏ । ଏବେ ପିଲାମନଙ୍କର ବିନା କଷ୍ଟରେ କରାଯାଉଥିବା ହୃତପିଣ୍ଡ ଓ  ଧମନୀ ମାନଙ୍କ ପରୀକ୍ଷାରୁ ଏସବୁ ରୋଗର ପ୍ରାଥମିକ ସୂଚନା ଜାଣିହେଉଛି । ଧୂମପାନ ପ୍ରତ୍ୟକ୍ଷ  ବା ପରୋକ୍ଷ ଭାବରେ ଅନେକ କ୍ଷତି ସାଧନ କରିଥାଏ । ତମାଖୁ ସର୍ବଦା ବର୍ଜନୀୟ ।  ବାପା ସିଗାରେଟ୍ ପିଇଲେ , ମା’ ପେଟରେ ଥିବା ଭ୍ରୁଣର ହୃତପିଣ୍ଡ ଓ ଶିରା ପ୍ରଶିରାରେ କ୍ଷତି ଘଟିଥାଏ । \r\nଉଚ୍ଚ ରକ୍ତଚାପ (High Blood Pressure)\r\n \tକାନକୁ ଅଡ଼ୁଆ ଲାଗୁଥିଲେ  ମଧ୍ୟ ସମୟେ ସମୟେ ପିଲମାନଙ୍କର ଉଚ୍ଚ ରକ୍ତଚାପ ମଧ୍ୟ ଅଧିକ ଥାଏ । ଏହା ଅଜ୍ଞାତରେ ଶରୀରର ନାନା କ୍ଷତି କରିଥାଏ । ଏଣୁ ଏହାକୁ ନୀରବଘାତକ(Silent Killer) କୁହାଯାଏ । \r\n      ପିଲାମାନଙ୍କର ରକ୍ତଚାପ ମାପିବା  ଟିକେ କଷ୍ଟ । ଏହା ମଧ୍ୟ ବର୍ଷ ଅନୁସାରେ ବିଚାର କରାଯାଏ ।  \r\n                ରକ୍ତଚାପ ଦୁଇ ପ୍ରକାରରେ ପ୍ରକାଶ ପାଏ । ଯଥା- ସିଷ୍ଟୋଲିକ୍  (Systolic) ଓ ଡାଏଷ୍ଟୋଲିକ୍ (Diastolic) । ହୃତପିଣ୍ଡର ସଂକୋଚନ ସମୟରେ ରକ୍ତ ନଳୀରେ ସୃଷ୍ଟି ହେଉଥିବା ଚାପକୁ ସିଷ୍ଟୋଲିକ୍ ଏବଂ ହୃତପିଣ୍ଡର ପ୍ରସାରଣ ସମୟରେ ହେଉଥିବା ଚାପକୁ ଡାଏଷ୍ଟୋଲିକ କୁହାଯାଏ । ଏହାକୁ ମିଲି ମିଟର ପାରଦ (mm/Hg)ରେ ପ୍ରକାଶ କରାଯାଏ । ଗୋଟିଏ ଦୁଇ ମାସର ପିଲାର ରକ୍ତଚାପ ୭୦/ ୫୦mm Hg , ନଅ ବର୍ଷର ପିଲାର ରକ୍ତଚାପ ୧୦୦/୬୫ mmHg ହେଲେ ଏହାକୁ ସାଧାରଣ ରକ୍ତଚାପ ଭାବେ ଧରିବାକୁ ହୁଏ । \r\n     ମାତ୍ର\r\n୨ ମାସ ପିଲାଠାରେ – ୧୦୦/୭୦ mm Hg ଏବଂ\r\n୯ ବର୍ଷ ପିଲାଠାରେ  - ୧୨୦/୮୦ mmHg ରହିଲେ \r\nଏହାକୁ ଉଚ୍ଚ ରକ୍ତଚାପ ଭାବେ ଜାଣିବାକୁ ହେବ ଏବଂ ଏହାର ଚିକିତ୍ସା କରିନେବା ଉଚିତ ।\r\n ପିଲାବେଳେ ଉଚ୍ଚ ରକ୍ତଚାପ ଥିଲେ ମଧ୍ୟ ଅନେକଙ୍କର କଛି ଯନ୍ତ୍ରଣା ବା ଲକ୍ଷଣ ଜଣାଯାଏ ନାହିଁ । ମାତ୍ର ଉଚ୍ଚ ରକ୍ତଚାପ ଧୀରେ ଧୀରେ  ଶରୀର ମଧ୍ୟରେ ପ୍ରଭୂତ କ୍ଷତି କରିଥାଏ । ଉଚ୍ଚ ରକ୍ତଚାପ ହୃତପିଣ୍ଡ, ମସ୍ତିଷ୍କ , ଚକ୍ଷୁ , ବୃକକ୍ ଆଦିର ପ୍ରଭୂତ କ୍ଷତି କରିଥାଏ । ଏଣୁ ପିଲାମାନଙ୍କର ରକ୍ତଚାପ ମଝିରେ ମଝିରେ ପରୀକ୍ଷା କରାଇନେବା ଉଚିତ । \r\nହୃତପିଣ୍ଡର ବାହ୍ୟ ଆବରଣର ରୋଗ (Pericardial Heart Disease)\r\n୧. ହୃତପିଣ୍ଡର ବାହ୍ୟ ଆବରଣର ପ୍ରଦାହ (Pericarditis) \r\n ଏହା ସାଧାରଣତଃ ଭୂତାଣୁ ବା ଟି.ବି .  (Tuberoculosis) ସଂକ୍ରମଣରୁ ହୋଇଥାଏ । ଆଣ୍ଠିଗଣ୍ଠି ଜନିତ ହୃଦରୋଗରେ ମଧ୍ୟ ସମୟ ଆସିଲେ ଏହି ପ୍ରଦାହ ହୁଏ ।\r\n୨. ପେରିକାର୍ଡିଆଲ୍ ଇଫ୍ୟୁଜନ୍ (Pericardial Effusion)\r\n  ହୃତପିଣ୍ଡର ମାଂସପେଶୀ ଏବଂ ବାହ୍ୟ ଆବରଣ ମଧ୍ୟରେ ତରଳ ଜୈବ ପଦାର୍ଥ ଜମା ହୋଇ , ହୃତପିଣ୍ଡର କାର୍ଯ୍ୟ ଦକ୍ଷତା ହ୍ରାସ କରେ । ଏହାକୁ ଇକୋକାର୍ଡିଓଗ୍ରାଫି ଦ୍ବାରା ସହଜରେ ଦେଖିହୁଏ ଏବଂ ଛୁଞ୍ଚି ସାହାଯ୍ୟରେ ଏହି ତରଳ ପଦାର୍ଥ ବାହାର କରାଯାଇପାରେ । ଏହା ସାଧାରଣତଃ  ଭୂତାଣୁ କିମ୍ବା ଟି. ବି. ସଂକ୍ରମଣରୁ ହୋଇଥାଏ । ଉପଯୁକ୍ତ ଚିକିତ୍ସା ପରେ ଭଲ ହୋଇଯାଏ ।\r\nହୃତପିଣ୍ଡର ମାଂସପେଶୀ ଜନିତ ରୋଗ (Diseases of Heart Musle )\r\nପିଲାଙ୍କଠାରେ ମଧ୍ୟ ହୃତପିଣ୍ଡର ମାଂସପେଶୀ ଜନିତ ହୃଦରୋଗ ଦେଖାଯାଇଥାଏ । ଯଥା –\r\n୧.  ହାଇପରତ୍ରଫିକ୍ କାର୍ଡିଓମାୟୋପାଥି (Hypertrophi cardiomyopathy) – ଏହି ରୋଗରେ ହୃତପିଣ୍ଡର ମାଁସପେଶୀଗୁଡ଼ିକ ମୋଟା ହୋଇଥାଏ ।ଏହି ପିଲାମାନେ ଅଳ୍ପ ପରିଶ୍ରମରେ ଥକି ଯାଆନ୍ତି । ଏମାନଙ୍କର ସହସା ମୃତ୍ୟୁ  (Sudden death)ହେବାର ସମ୍ଭାବନା ଥାଏ ।\r\n୨. ଡାଇଲେଟେଡ୍ କାର୍ଡିଓମାୟୋପାଥି (Dilated Cardiomyopathy) – \r\n ଏହି ରୋଗରେ  ହୃତପିଣ୍ଡର ଆକାର ବହୁତ ବଢ଼ିଯାଏ , ଗୋଡ଼ , ହାତ , ଫୁଲି ଶୋଥ  ରୋଗ ହୁଏ, କାର୍ଯ୍ୟ ଦକ୍ଷତା କମିଯାଏ । ବେଳେ ବେଳେ ଭୂତାଣୁ ଜନିତ ରୋଗ ଯୋଗୁଁ ଏହି ରୋଗ ହୋଇଥାଏ । ଇ. ସି. ଜି , ଇକୋକାର୍ଡିଓଗ୍ରାଫି ଆଦି ପରୀକ୍ଷା ସାହାଯ୍ୟରେ ନିଦାନ କରି ଉପଯୁକ୍ତ ଚିକିତ୍ସା କରାଯାଇପାରୁଛି ।\r\n ଛୋଟ ପିଲାଙ୍କଠାରେ ସମସ୍ତ ପ୍ରକାର ହୃଦରୋଗ ହେବା ସମ୍ଭବ , କିନ୍ତୁ ଜନ୍ମଗତ ହୃଦରୋଗ ଓ ଆଣ୍ଠୁଜନିତ ହୃଦରୋଗର ପ୍ରାଦୁର୍ଭାବ ଏମାନଙ୍କଠାରେ ଅଧିକ ଦେଖାଯାଏ  । ଉପଯୁକ୍ତ ପରୀକ୍ଷାନିରୀକ୍ଷା  ଏବଂ ଆଧୁନିକ ଯନ୍ତ୍ରମାନଙ୍କ ସାହାଯ୍ୟରେ ଏବେ ସଠିକ୍ ନିଦାନ କରାଯାଇପାରୁଛି । ଉପଯୁକ୍ତ ଶଲ୍ୟ ଚିକିତ୍ସା , ବେଲୁନ୍ ଚିକିତ୍ସା ଓ ଭେଷଜ ଚିକିତ୍ସା ସାହାଯ୍ୟରେ ଦୀର୍ଘ ନିରାମୟ ଜୀବନ ସମ୍ଭବ ହେଉଛି ।\r\n',health
'﻿ଉଗ୍ର ବୃକକ ପ୍ରଦାହ\r\nପ୍ରଫେସର୍ ଡାକ୍ତର ସୁବୋଧ ଚନ୍ଦ୍ର ପ୍ରହରାଜ\r\n[ଉଗ୍ର ବୃକକ ପ୍ରଦାହ ଏକ ଜୀବାଣୁଜାତ ରୋଗ । ବେଳହୁଁ ଚିକିତ୍ସାକଲେ ଏହା ସମ୍ପୂର୍ଣ୍ଣ ଆରୋଗ୍ୟ ହୋଇଯିବାର ସମ୍ଭାବନା ବେଶୀ ତଥାପି ବେଳେବେଳେ ଏହା ମାରାତ୍ମକ ଜଟିଳତା ସୃଷ୍ଟି କରିପାରେ ।] \r\n\tବୃକକଦ୍ବାରା ଶରୀରର ବିଭିନ୍ନ ଅନିଷ୍ଟକାରୀ ପଦାର୍ଥ ରକ୍ତରୁ ଛାଣି ହୋଇ ପରିସ୍ରାରେ ବାହାରିଯାଏ । କେତେକ ଦରକାରୀ ପଦାର୍ଥ ଯଦିଓ ଏଥିରେ ଛାଣି ହୋଇଥାଏ , ମାତ୍ର ଏହାପୁଣି ଶୋଷିତ ହୋଇ ରକ୍ତକୁ ଚାଲିଯାଏ । ବୃକକରେ ଅସଂଖ୍ୟ  କୈଶିକା (Capillary) ଗୁଚ୍ଛ ଆକାରରେ ସଜ୍ଜିତ ହୋଇ ରହିଥାଏ ଯାହାକୁ ଗ୍ଳୋମେରୁଲସ୍ ବା ଗ୍ରନ୍ଥିଗୁଚ୍ଛ କୁହାଯାଏ ।ଏଗୁଡ଼ିକ ଛଣାଯନ୍ତ୍ର ବା ଫିଲଟର ଭଳି କାମ କରେ । ଗ୍ଳୋମେରୁଲସ୍ରେ ରକ୍ତ ପ୍ରବାହିତ ହେଲାମାତ୍ରେ ଏଥିରେ ରକ୍ତର ଛୋଟ ଛୋଟ ଅଣୁ ସବୁ ଛାଣି ହୋଇ ବାହାରିଯାଏ ଏବଂ ବଡ଼ ଅଣୁଗୁଡ଼ିକ ରକ୍ତରେ ରହିଯାଏ । କୌଣସି କାରଣରୁଏହି ଗ୍ଳୋମେରୁଲସଗୁଡ଼ିକ ରୋଗରେ ଆକ୍ରାନ୍ତ ହେଲେ ବିଭିନ୍ନ ପ୍ରକାର ରୋଗ ହୋଇଥାଏ । ତା’ ଛଡ଼ା ବୃକକରେ ଅନ୍ୟ ଅଂଶରେ କ୍ଷତ ହେଲେ ଆହୁରି ଅନେକ ପ୍ରକାରର ରୋଗ ହୋଇଥାଏ । ମାତ୍ର ପିଲାମାଙ୍କର ଗ୍ଳୋମେରୁଲସ ଜନିତରୋଗ ବିଶେଷ ଭାବେ ହୋଇଥାଏ ଏବଂ ଏହାର ନିର୍ଣ୍ଣୟ ଠିକ୍ ସମୟରେ ଏବଂ ଠିକ୍ ଭାବରେ ହୋଇ ନ ପାରିଲେ ପିଲାଟି ନିଶ୍ଚିତ ଭାବେ ମୃତ୍ୟୁମୁଖରେ ପଡ଼ିଥାଏ । ବୃକକର ବିଭିନ୍ନ ରୋଗମାନଙ୍କ ମଧ୍ୟରେ ଦୁଇପ୍ରକାର ରୋଗ ବିଶେଷଭାବେ ପିଲାଙ୍କୁ ହୋଇଥାଏ ଏବଂ ସେଗୁଡ଼ିକ ହେଲା (୧) ଶୀଘ୍ର ସାଂଘାତିକ ହୋଇଯାଉଥିବା ଉଗ୍ର ବୃକକ ପ୍ରଦାହ ବା ଆକ୍ୟୁଟ୍ ଗ୍ଳୋମେରୁଲୋ ନେଫ୍ରାଇଟିସ୍ ଏବଂ (୨) ନେଫ୍ରୋଟିକ୍ ସିଣ୍ଡ୍ରୋମ୍ ନାମକ ବୃକକ ବିକାର ।\r\n\tଉଗ୍ରବୃକକ ପ୍ରଦାହ ରୋଗ ପିଲାମାନଙ୍କୁ ବିଶେଷ ଭାବେ ହୋଇଥାଏ ଏବଂ ପ୍ରଥମରୁ ସାମାନ୍ୟ ଜଣାଗଲେ ମଧ୍ୟ ଶେଷାଅଡ଼କୁ ଏହା ପିଲାମାନଙ୍କୁ ମୃତ୍ୟୁମୁଖକୁ ଟାଣି ନେଇଥାଏ ।ଏଥିରେ ଦୁଇଟିଯାକ ବୃକକ ସମାନ ଭାବେ ଫୁଲିଯାଆନ୍ତି ଏବଂ ଗ୍ଳୋମେରୁଲସ ମଧ୍ୟ ଫୁଲିଯାଏ ଏବଂ ରକ୍ତଶୂନ୍ୟ ଦେଖାଯାଏ । ସେଥିରେ ଥିବା କୈଶିକାଗୁଚ୍ଛ ସଙ୍କୁଚିତ ହୋଇ ସରୁହୋଇ ଯାଆନ୍ତି । ବିଭିନ୍ନ କୋଷମାନ ସେଠାରେ ଜମାହୋଇ କୈଶିକାଗୁଚ୍ଛର କାନ୍ଥରେ କ୍ଷତ ସୃଷ୍ଟି କରିଥାନ୍ତି ।\r\nରୋଗର କାରଣ \r\n\tଏହି ରୋଗ ବିଭିନ୍ନ କାରଣରୁ ହୋଇଥାଏ , ମାତ୍ର ସବୁଠାରୁ ଗୁରୁତ୍ବପୂର୍ଣ୍ଣ କାରଣହେଲା ଗ୍ରୁପ୍ – ଏ – ବିଟା ହେମାମୋଲାଇଟିକ୍ ଷ୍ଟ୍ରେପ୍ଟୋକକ୍ସ ନାମକ ଗୋଟିଏ ଜୀବାଣୁର ପରୋକ୍ଷ ସଂକ୍ରମଣ । ଏହି ଜୀବାଣୁ ମାନେ ପ୍ରତ୍ୟକ୍ଷ ଭାବେ ବୃକକରେ ଏହି ରୋଗ କରି ନ ଥାନ୍ତି । ଯଦି ପିଲାମାଙ୍କର ତଣ୍ଟିରେ ଏହି ଜୀବାଣୁଦ୍ବାରା ସଂକ୍ରମଣ ହୁଏ କିମ୍ବା ଚର୍ମରେ କାଛୁ ବା ଘାଆହୁଏ , ସେହି ପିଲାମାନଙ୍କୁ ଏ ରୋଗ ହୋଇଥାଏ । ତଣ୍ଟି ସଂକ୍ରମଣ ସାଧାରଣରତଃ ଥଣ୍ଡାଦିନେ  ଏବଂ  ଚର୍ମ ସଂକ୍ରମଣ ଖରାଦିନେ ହୋଇଥାଏ । ଯଦିଓ ଏହି ଜୀବାନୁମାନେ ବୃକକ ରୋଗ କରିବାର କୌଣସି ପ୍ରତ୍ୟକ୍ଷ ପ୍ରମାଣ ନାହିଁ , ମାତ୍ର କେତେକ ପରୋକ୍ଷ ପ୍ରମାଣରୁ ସେମାନେ ଦାୟୀ ବୋଲି ସ୍ଥିରୀକୃତ ହୋଇଅଛି । \r\n\tସାଧାରଣତଃ ଏହି ରୋଗ ୫ ବର୍ଷରୁ ୧୨ ବୟସର ପିଲାମାନଙ୍କୁ ହୋଇଥାଏ ଏବଂ ୩ବର୍ଷ ବୟସରୁ କମ୍ ପିଲାଙ୍କଠାରେ ପ୍ରାୟ ଦେଖାଯାଏ ନାହିଁ । ରୋଗର ଲକ୍ଷଣସବୁ ତଣ୍ଟି କିମ୍ବା ଚର୍ମ ସଂକ୍ରମଣ ହେବାର ୧ରୁ ୬ ସପ୍ତାହ ମଧ୍ୟରେ ପ୍ରକାଶ ପାଏ । ରୋଗ ହଠାତ୍ ଆରମ୍ଭ ହୁଏ । ଏ ରୋଗ ଝିଅମାନଙ୍କ ଅପେକ୍ଷା ପୁଅମାନେ ଅଧିକ ପରିମାଣରେ ଭୋଗ କରନ୍ତି । ଯେଉଁ ଲୋକମାନଙ୍କର ଆର୍ଥିକ ଅବସ୍ଥା ଭଲ ନୁହେଁ , ଯେଉଁମାନେ ଅଜ୍ଞ , ଅପାଠୁଆ ଏବଂ ଗୋଟିଏ ପରିବାରରେ ବେଶୀଲୋକ ଅପରିଷ୍କାର ପରିବେଶରେ ବାସ କରନ୍ତି , ସେହି ପରିବାରର ପିଲାମାନଙ୍କୁ ଏହି ରୋଗ ଅଧିକ ହୋଇଥାଏ । ଟଙ୍କା ପିସାର ଅଭାବ ଏବଂ ସୁଖ ସୁବୁଧାରେ ଅଭାବଯୋଗୁଁ ଯେଉଁମାନେ ଏହାର ଚିକିତ୍ସା ଶୀଘ୍ର କରାଇ ନ ପାରନ୍ତି ସେହି କ୍ଷେତ୍ରରେ ଏହି ପିଲାମାନେ ଶୀଘ୍ର ଜଟିଳତା  ଭିତରକୁ ଗତିକରି ମୃତ୍ୟୁମଖରେ ପଡ଼ନ୍ତି ।\r\nରୋଗର ଲକ୍ଷଣ  \r\n\tରୋଗ ଆରମ୍ଭ ହେଲାମାତ୍ରେ  ସମ୍ପୂର୍ଣ୍ଣ ଲକ୍ଷଣ ପ୍ରକାଶିତ ହେବା ଆଗରୁ ପିଲା ଖାଇବା କମାଇଦିଏ । ବେଳେବେଳେ ବାନ୍ତି ହୁଏ । ପେଟରେ କଷ୍ଟ ହୁଏ ଏବଂ ମୁଣ୍ଡବଥା , ଦେହହାତ ବିନ୍ଧିବା , ଜରହେବା ଇତ୍ୟାଦି ସାଧାରଣ ଲକ୍ଷଣମାନ ଦେଖାଯାଏ । ରୋଗର ପ୍ରଥମ ଲକ୍ଷଣ ହେଲା ଆଖି ଚାରିପାଖରେ ଅଳ୍ପ ଫୁଲା ଦେଖାଯିବା ପରିସ୍ରା ସାମାନ୍ୟ କଳା କିମ୍ବା ନାଲି ରଙ୍ଗର ଦେଖାଯିବା  । ପିଲା ସକାଳୁ ଶେଯରୁ ଉଠିଲାବେଳକୁ  ମୁହଁ ଫୁଲା ଦେଖାଯାଏ ଏବଂ ଦିନଗଡ଼ି ଚାଲିଲେ ଫୁଲା ଟିକେ କମିଯାଏ । ଏହି ସମୟରେ ସାଧାରଣତଃ  ଲୋକମାନେ ଏଥିପ୍ରତି ବିଶେସ ଦୃଷ୍ଟି ଦେଇ ନ ଥାନ୍ତି  ଏବଂ ଅଗିଆବାତ ହୋଇଛି ବୋଲି ଭାବି ରୋଗକୁ ଚିକିତ୍ସା କରାଇ ନ ଥାନ୍ତି । ରୋଗ ବଢ଼ିବା ଆରମ୍ଭ କଲେ ଗୋଡ଼, ହାତ , ପାଦ ଏବଂ ପେଟ ଫୁଲିବାକୁ ଲାଗେ , ପରିସ୍ରା କମିଯାଏ ଏବଂ ପରିସ୍ରାରେ ରକ୍ତ ଆସେ । ଶରୀରର ରକ୍ତଚାପ ବଢ଼ିଯାଏ । ବେଳେ ବେଳେ ତଣ୍ଟିରେ ଫୁଲାହେବାରୁ ନିଃଶ୍ବାସ ନେବାରେ କଷ୍ଟ ହୁଏ , ନିଶ୍ବାସର ଗତି ପ୍ରଖର ହୁଏ , ମୁଣ୍ଡ ବୁଲାଏ ଏବଂ ବାନ୍ତି ବଢ଼ିବାକୁ ଲାଗେ । ପିଲାମାନେ ଏହି ସମୟରେ ବିଶ୍ରାମ ନ ନେଇ ଖେଳାବୁଲା  କଲେ ଏହା ଶୀଘ୍ର ଜଟିଳତା ଆଡ଼କୁ ଗତିକରେ ।\r\nରୋଗର ଜଟିଳତା \r\n\tଏରୋଗର ଚିକିତ୍ସାରେ ଅବହେଳା କଲେ ବିଭିନ୍ନ ଜଟିଳତା ପ୍ରକାଶ ପାଇତାହେ । ସମସ୍ତ ଜଟିଳତାର କାରଣ ହେଲା ଏଥିରେ ହେଉଥିବା ଉଚ୍ଚ ରକ୍ତଚାପ । ରକ୍ତଚାପ ଯୋଗୁ ମସ୍ତିଷ୍କରେ ବିଭିନ୍ନ ଜଟିଳତା ଦେଖାଯାଏ ; ଯେଉଁଥିପାଇଁ ପିଲାକୁ ବାରମ୍ବାର ବାତମାରେ , ବାନ୍ତିହୁଏ , ପିଲାପାଟିରୁ ଲାଳ ବାହାରେ ଏବଂ ସେ ଅଚେତ ହୋଇଯାଏ । ଉଚ୍ଚ ରକ୍ତଚାପଯୋଗୁଁ ହୃତପିଣ୍ଡ ମଧ୍ୟ ଖରାପ ଆଡ଼କୁ ଗତିକରେ । ହୃତପିଣ୍ଡର କାମ କରିବା ଶକ୍ତି କମିଯାଏ । ଏଥିପାଇଁ ବୃକକର ଅକ୍ଷମତା  ବା  ରେନାଲ୍ ଫେଲିଓର ମଧ୍ୟ ହୋଇଥାଏ । ଏପରି ପରିଣତ ଉପୁଜିଲେ ପରିସ୍ରା ବହୁତ କମିଯାଏ ଏବଂ ରକ୍ତରେ ଇଉରିଆ , କ୍ରିୟାଟିନିନ୍ ଇତ୍ୟାଦି ଅତ୍ୟଧିକ ଭାବେ ବଢ଼ିଯାଏ ।\r\nରୋଗ ନିର୍ଣ୍ଣୟ \r\n\tରୋଗର ବିଭିନ୍ନ ଲକ୍ଷନ , ଯଥା : ମୁହଁ ଗୋଡ଼ହାତ ଫୁଲିବା , ପରିସ୍ରାର ପରିମାଣ କମିଯିବା , ପରିସ୍ରାରେ ରକ୍ତପଡ଼ିବା, ରକ୍ତଚାପ ବଢ଼ିଯିବା ଇତ୍ୟାଦିକୁ ଦେଖି ଏ ରୋଗ ହୋଇଛି ବୋଲି ସନ୍ଦେହ କରାଯାଏ । ଏବଂ ତାପରେ ବିଭିନ୍ନ ପରୀକ୍ଷାକରି ରୋଗ ନିର୍ଣ୍ଣୀତ ହୁଏ । ରୋଗ  ନିର୍ଣ୍ଣୟପାଇଁ କରାଯାଉଥିବା ପରୀକ୍ଷାଗୁଡ଼ିକ ହେଲା \r\n\tପରିସ୍ରା ପରୀକ୍ଷା – ଏଥିରେ ଆଲୁବୁମିନ୍ , କାଷ୍ଟ୍ ଏବଂ ଲୋହିତ ରକ୍ତକଣିକା ଆସିଥାଏ ।\r\n\tରକ୍ତ ପରୀକ୍ଷା – ଏଥିରେ ହିମୋଗ୍ଳୋବିନ୍ କମିଯାଏ ,ଶ୍ବେତରକ୍ତ କଣିକା ବୃଦ୍ଧି ପାଏ ଏବଂ ନିୟୁଟ୍ରୋଫିଲ ସଂଖ୍ୟା ବୃଦ୍ଧି ପାଏ । ରକ୍ତରେ ଇଉରିଆ , କ୍ରିୟାଟିନିନ୍ ବଢ଼ିଯାଏ , ପୁଷ୍ଟିସାର ଏବଂ ଆଲବୁମିନ ମାତ୍ରା କମିଯାଏ ।\r\n \tଇସିଜି ଏବଂ ଛାତିର ଏକ୍ସରେ – ଏହି ପରୀକ୍ଷାରେ ହୃତପିଣ୍ଡ ଏବଂ ଫୁସଫୁସର ଜଟିଳତା ଜଣାପଡ଼େ । \r\nପେଟର ଅଲଟ୍ରାସାଉଣ୍ଡ ପରୀକ୍ଷା କଲେ ବୃକକର ଅବସ୍ଥା ଜଣାପଡ଼େ । \r\nରୋଗର ଚିକିତ୍ସା \r\n\t ରୋଗ ନିର୍ଣ୍ଣୟ ହୋଇସାରିବା ପରେ ପିଲାକୁ ଡାକ୍ତରଖାନାରେ ରଖାଇ ଚିକିତ୍ସା କଲେ ରୋଗୀ ଶୀଘ୍ର ଭଲ ହୋଇଯାଏ । ପିଲାର ପ୍ରତିଦିନ ଓଜନ ନେବା ଦରକାର । \r\n\t(କ) ବିଛଣାରେ ସମ୍ପୂର୍ଣ୍ଣ ବିଶ୍ରାମ – ପିଲା ଅଧିକ ବୁଲାବୁଲି କରିବା ଉଚିତ ନୁହେଁ ଏବଂ ବିଛଣାରେ  ପ୍ରାୟ ଏକସପ୍ତାହ ପର୍ଯ୍ୟନ୍ତ ବିଶ୍ରାମ ନେବା ଦରକାର । ଏପରିକଲେ  ରକ୍ତଚାପ ବେଶୀ ଏଡ଼ାଇ ଦିଆଯାଇପାରେ ।\r\n(ଖ ) ଖାଦ୍ୟ – ଖାଦ୍ୟରେ ଲୁଣ , ପଟାସିୟମ୍ ଏବଂ ପାଣି କମ ଦେବା ଦରକାର । ପୁଷ୍ଟିସାର ଖାଦ୍ୟ ମଧ୍ୟ କମେଇ ଦେବା ଉଚିତ  । ଏହାଦ୍ବାରା ଉଚ୍ଚରକ୍ତଚାପ ଓ  ବୃକକର ବିଫଳତାକୁ ଏଡ଼ାଇ ଦିଆଯାଇପାରେ । \r\n(ଗ) ଆଣ୍ଟିବାୟୋଟିକ୍ ଔଷଧ- ଏହି ରୋଗରେ ୭ରୁ ୧୦ ଦିନପର୍ଯ୍ୟନ୍ତ ପେନିସିଲିନ୍ ଇଞେକସନ ଦେବା ଉଚିତ । ଏହି ଇଞେକସନ୍ ଦେବା ପୂର୍ବରୁ ଏହାକୁ ଚମତଳେ ଦେଇ ପରୀକ୍ଷା କରିନେବା ଉଚିତ । \r\n(ଘ) ଫୁଲା କମାଇବା ଔଷଧ – ଯଦି ବେଶୀ ଫୁଲା ହୋଇଥାଏ ତେବେ  ଲାସିକ୍ସ ନାମକ ପରିସ୍ରାର ପରିମାନ ବଢ଼ାଇଦେଉଥିବା ଔଷଧ ପ୍ରୟୋଗ କରାଯାଏ । \r\n(ଙ) ରକ୍ତଚାପ କମାଇବା ଔଷଧ  - ରକ୍ତଚାପ ଯଦି  ଉଦବେଗଜନକ ଭାବେ ବଢ଼ିଯାଇଥାଏ , ତେବେ ବର୍ତ୍ତମାନ ମିଳୁଥବା ବିଭିନ୍ନ ଔଷଧ ପାଟିବାଟେ ଦିଆଯାଇପାରେ ଏବଂ ରକ୍ତଚାପ କମିଗଲେ ଏହାକୁ ବନ୍ଦ କରିଦିଆଯାଏ । ବଢ଼ିଥିବା ରକ୍ତଚାପକୁ ଆୟତ୍ତ ଭୋଇତରକୁ ଆଣି ପାରିଲେ ଆଉ ଏ ରୋଗର ଜଟିଳତା ସୃଷ୍ଟି ହୁଏ ନାହିଁ ।\r\n(ଚ)ହାର୍ଟ ଫେଲୁଓର – ଏହି ପ୍ରକାର ଜଟିଳତା ଉତ୍ପନ୍ନ ହେଲେ ପିଲାକୁ ସମ୍ପୂର୍ଣ୍ଣ ବିଶ୍ରାମ ଦେଇ ଅକ୍ସିଜେନ ଦେଇ ଲାସିକ୍ସ ଇଞେକସନ୍ ଦେଲେ ଏପରି ଅବସ୍ଥାକୁ ଆୟତ୍ତ କରାଯାଇପାରେ ।\r\n(ଛ)ମସ୍ତିଷ୍କର ଜଟିଳତା ପାଇଁ – ପିଲାକୁ ବିଶ୍ରାମ ଦେଇ ଅକ୍ସିଜେନ ଦେବାକୁ ହୁଏ । ବାତ ମାରୁଥିଲେ କାମ୍ପୋସ୍ ବା ଅନ୍ୟାନ୍ୟ ଔଷଧ ଦିଆଯାଏ  ଏବଂ ମାନିଟଲ ଭଳି ଔଷଧ ଶିରାବାଟେ ଦିଆଗଲେ ଏପରି ଜଟିଳତା କମିଯାଇଥାଏ ।\r\n(ଜ) ପରିସ୍ରା  ବନ୍ଦ ହୋଇ ବୃକକର ଜଟିଳତାକୁ ଭଲ କରିବାକୁ ବେଳେବେଳେ ଅଳ୍ପ ସମୟ ପାଇଁ ଡାୟାଲିସିସ୍ ଏପରି କରିବାକୁ ହୋଇଥାଏ ।\r\nଏହିପରି ଭାବେ ରୋଗୀକୁ ଚିକିତ୍ସା କଲେ ରୋଗ ଶୀଘ୍ର ଠିକ୍ ହେବା ସଙ୍ଗେ ସଙ୍ଗେ ପିଲାର ଜୀବନ ବଞ୍ଚିଯାଏ ।\r\nରୋଗର ପରିଣାମ ସମ୍ପର୍କିତ ଅନୁମାନ \r\n\tରୋଗ ଆରମ୍ଭ ହେବାମାତ୍ରେ ଚିକିତ୍ସା କରାଗଲେ ଶତକଡ଼ା ୯୫ ଭାଗ ପିଲା ସମ୍ପୂର୍ଣ୍ଣ ଭଲ ହୋଇଯାଆନ୍ତି । ରୋଗରୁ ଜାତ ଜଟିଳତା ମଧ୍ୟ ଉଚିତ ଚିକିତ୍ସା ମାଧ୍ୟମରେ ସମ୍ପୂର୍ଣ୍ଣ ଭଲ ହୋଇଯାଏ । ପରିସ୍ରାରେ ଯାଉଥିବା ପୁଷ୍ଟିସାର (ଆଲୁବିମିନ୍) ଓ ରକ୍ତକଣିକା ୨ ସପ୍ତାହ ମଧ୍ୟରେ କମିଯାଏ । ଆଖିକୁ ଦେଖାଯାଉ ନ ଥିଲେ ମଧ୍ୟ ପରିସ୍ରାରେ ଖୁବ୍ ଅଳ୍ପ ସଂଖ୍ୟକ ଲୋହିତ ରକ୍ତ କଣିକା ବହୁଦିନ ଧରି ବାହାରୁଥାଏ ଏବଂ ଏହା କୌଣସି ଉଦ୍ବେଗର କାରଣ ନୁହେଁ । କିଛି ଦିନପରେ ମନକୁ ମନ ଏହା ବନ୍ଦ ହୋଇଯାଏ । ରକ୍ତଚାପ ୨ରୁ୩ ସପ୍ତାହ ମଧ୍ୟରେ  କମିଯାଏ ।  ସମୟ ସମୟରେ ଚିକିତ୍ସା ଠିକ୍ ନ ହେଲେ ଏହା କ୍ରନିକ ବୃକକ ରୋଗ ବା ନେଫ୍ରୋଟିକ ସିନଡ୍ରୋମକୁ ଗତି କରିଥାଏ ।  \r\n\r\n',health
'﻿ଶିଶୁଠାରେ ସାଧରଣ ଆଖି ଓ କାନରୋଗ\r\n      ପ୍ରଫେସର ଡାକ୍ତର ଇନ୍ଦ୍ରମଣି ସାହୁ \r\n[ଦୃଷ୍ଟିହୀନ ଏବଂ ବଧିର ବ୍ୟକ୍ତିଙ୍କ ଘଣରେ ରହିଲେ ହିଁ ଚକ୍ଷୁ ଏବଂ କର୍ଣ୍ଣର ଗୁରୁତ୍ବ ବିଷୟରେ ସମ୍ପୂର୍ଣ୍ଣ ଧାରଣା ଆସେ । ତେଣୁ ଚକ୍ଷୁ ଏବଂ କର୍ଣ୍ଣର ଯତ୍ନ ସମ୍ବନ୍ଧରେ ଅବଗତ ହେବାର ଆବଶ୍ୟକତା ସହଜେ ଅନୁମେୟ ।] \r\n\tଯଥା ସମୟରେ ଶିଶୁର ସାଧାରନ ଆଖି ଓ କାନ ରୋଗର ଚିକିତ୍ସା ନ କଲେ କିମ୍ବା ଆଖି ଓ କାନର ଯତ୍ନ ନିଆ ନ ଗଲେ କାଳକ୍ରମେ ଆଖିରେ ଅନ୍ଧତ୍ବ ଓ କାନରେ ବଧିରତା ସୃଷ୍ଟି ହୋଇଥାଏ । ଏହି  ଅନ୍ଧତ୍ବ  ଓ ବଧିରତା ଶିଶୁର ମାନସିକ ଓ ଶାରୀରିକ ଅଭିବୃଦ୍ଧିରେ  ଅନ୍ତରାୟ ହୋଇଥାଏ । ଯାହା ଫଳରେ ସାମାଜିକ କ୍ଷେତ୍ରରେ ମଧ୍ୟ ଏହି ଶିଶୁଟି ପ୍ରତିଦ୍ବନ୍ଦିତାମୂଳକ କାର୍ଯ୍ୟକ୍ରମରୁ ଦୂରେଇ ରହେ । ଏହି ଅକ୍ଷମ ଶିଶୁଟି ପରିବାର , ସମାଜ ତଥା ଦେଶର ଆର୍ଥିକ ବିକାଶରେ ଉପଯୁକ୍ତ ଅଂଶଗ୍ରହଣ କରିପାରେ ନାହିଁ । ତେଣୁ ପିତାମାତା ଓ ସର୍ବସାଧାରଣ ଏ ବିଷୟରେ ସଚେତନ ରହିବା ବିଧେୟ ।\r\nଶିଶୁର ସାଧାରଣ ଆଖିରୋଗ\r\n\tଜନ୍ମଗତ ମୋତିଆବିନ୍ଦୁ –ଗର୍ଭବତୀ ମା’ କୁ ଭୂତାଣୁ ଜ୍ବର ହେଲେ , ତା’ ଠାରେ ଖାଦ୍ୟପ୍ରାଣ ତଥା ପୁଷ୍ଟିକର ଖାଦ୍ୟର ଅଭାବ ହେଲେ ଏବଂପ୍ରସବ ପୂର୍ବରୁ ଅତ୍ୟଧିକ ରକ୍ତସ୍ରqଅବ ହେଲେ ଶିଶୁଚକ୍ଷୁରେ ଜନ୍ମଗତ ମୋତିଆବିନ୍ଦୁ ହୋଇଥାଏ ।ତେଣୁ ଗର୍ଭାବସ୍ଥାରେ ପ୍ରଚୁର ଖାଦ୍ୟପ୍ରାଣଥିବା ସୁଷମଖାଦ୍ୟ ଖାଇବା ଉଚିତ । ଭୂତାଣୁ ଜ୍ବର ଓ ରକ୍ତସ୍ରାବର ଚିକିତ୍ସା ଅତିଶୀଘ୍ର କରାଇନେବା ଦରକାର । ମୋତିଆବିନ୍ଦୁ ହେଲେ ଡାକ୍ତରଙ୍କ ପରାମର୍ଶରେ ଚିକିତ୍ସା ମଧ୍ୟ କରାଇବା ଆବଶ୍ୟକ ।\r\n\tଜନ୍ମଗତ ଆଖିଧରା \r\n\t\tମା’ ଯୌନ ରୋଗାକ୍ରାନ୍ତ ହୋଇଥିଲେ ଶିଶୁଠାରେ ଜନ୍ମଗତ ଆଖିଧରା ଦେଖାଯାଏ । ତେଣୁ ଗର୍ଭାବସ୍ଥାରେ ଯୌନରୋଗ ଥିଲେ ମା’ର ଚିକିତ୍ସା କରାଇ ନେବା ଉଚିତ ।\r\n\tଜନ୍ମଗତ ଆଖିଧରା ହେଲେ ଶିଶୁର ଆଖିକୁ ସଫା ଓ ଓଦା ତୁଳାରେ ସଫାକରାଇ ଜୀବାଣୁନାଶକ ଆଖି ଔଷଧ ବାରମ୍ବାର ପକାଇବା ବିଧେୟ  । କାଳବିଳମ୍ବ ନ କରି ବିଶେଷଜ୍ଞଙ୍କ ପରାମର୍ଶରେ ଆଉ ଅଧିକ ଚିକିତ୍ସାର ବ୍ୟବସ୍ଥା କରାଇବା ଉଚିତ ।\r\nଲୋତକ ଗ୍ରନ୍ଥି ଅବରୋଧଜନିତ ଆଖିଧରା \r\n\tପିଲାଟିର ଲୋତକପଥ ଯଦି ସୁଚାରୁରୂପେ ଗଠିତ ନ ହୋଇଥାଏ, ତେବେ ଆଖିରୁ ପାନି ନିଗିଡ଼େ ଓ ଆଖିଧରା ରୋଗ ହୁଏ । ପ୍ରଥମ ଅବସ୍ଥାରେ ଆଖିର ନାକ ନିକଟ କୋଣକୁ ଦିନକୁ ତିନିଚାରି ଥର ମନ୍ଥନକରି ଜୀବାନୂ ନାଶକ ଔଷଧ ପକାଇଲେ ଏହି ରୋଗ ଭଲ ହୋଇଥାଏ ।\r\nଅନ୍ଧାରକଣା ଓ କେରାଟୋମାଲେସିଆ \r\n\tପିଲମାନଙ୍କର ତରଳଝାଡ଼ା  ହେଲେ ଖାଦ୍ୟପ୍ରାଣ ‘କ’ ଓ ପୁଷ୍ଟିସାର ଅଭାବ ହୋଇଥାଏ । ଏହାଫଳରେ ପ୍ରଥମେ ଅନ୍ଧାରକଣା ଓ ପରେ ପରେ ଆଖି ଶୁଖିଲା ହୋଇ କଳାଡୋଳାରେ ଘା’ ହୋଇଯାଏ । ପରେ ପରେ କଳାଡୋଳା ନଷ୍ଟ ହୋଇ ଶିଶୁ ଦୃଷ୍ଟିହୀନତାର ଶିକାର ହୋଇପଡ଼େ । ତେଣୁ ତରଳଝାଡ଼ାର ଉପଯୁକ୍ତ ଚିକିତ୍ସା ସଙ୍ଗେ ସଙ୍ଗେ ଶିଶୁକୁ ଉପଯୁକ୍ତ ପରିମାନରେ ଖାଦ୍ୟପ୍ରାଣ ‘କ’ ଓ ପୁଷ୍ଟିସାର ଦେବା ଉଚିତ ।\r\nଚକ୍ଷୁରେ କର୍କଟରୋଗ \r\n\tଅନେକ ସମୟରେ ମୋତିଆବିନ୍ଦୁ ବ୍ୟତୀତ ଚକ୍ଷୁରେ କର୍କଟରୋଗ ହେଲେ ପୁଅଡୋଳା ଧଳା ଦେଖାଯାଏ । ତେଣୁ ବିଶେଷଜ୍ଞଙ୍କ ପରାମର୍ଶରେ ଏହାର ଆସୁ ଚିକିତ୍ସା ବିଧେୟ ।\r\nଟ୍ରକୋମାଜନିତ ଆଖିଧରା\r\n\tଏହା ଏକ ଭୂତାଣୁଜନିତ ରୋଗ ହେଲେ ମଧ୍ୟ  ପରେ ଜୀବାଣୁମାନେ  ମିଶି ଏହି ଆଖିଧରାକୁ ଗୁରୁତର କରାଇ ଦିଅନ୍ତି । ବିଦ୍ୟାଳୟରେ  ଜଣେ ଆକ୍ରାନ୍ତ ପିଲା ଅନ୍ୟ ସୁସ୍ଥ ସହପାଠୀରେ ସଂସ୍ପର୍ଶରେ ଆସିବା କିମ୍ବା ଘରେ କଜଳ, ବିଛଣା, ଚଦର ଇତ୍ୟାଦି  ବ୍ୟବହାର ଦ୍ବାରା ଏହି ରୋଗ ଅନ୍ୟଜଣକ ଆଖିକୁ ଡେଇଁଥାଏ । ତେଣୁ ଏହି ରୋଗ ଭୋଗୁଥିବା ଶିଶୁ ଭଲ ନ ହେବାଯାଏ ତାହାର ବ୍ୟବହୃତ  ପୋଷାକ , ବିଛଣା ଓ କଜଳ ଇତ୍ୟାଦି ଅନ୍ୟ ସୁସ୍ଥ ପିଲା ବ୍ୟବହାର କରିବା ଅନୁଚିତ । ଏହି ରୋଗ ହେଲେ ବିଶେଷଜ୍ଞଙ୍କ ପରାମର୍ଶରେ ଚିକିତ୍ସା କରାଇବା ଆବଶ୍ୟକ ।\r\nଚକ୍ଷୁରେ ଆଘାତ \r\n\tଖେଳସାମଗ୍ରୀ ଯଥା ଗୁଲିଦଣ୍ଡା , କ୍ରିକେଟ୍ ବଲ୍ ଓ ବ୍ୟାଡମିଣ୍ଟନ କର୍କ , ଧନୁଶର, କାଣ୍ଡ, ହୋଲି ରଙ୍ଗ ଇତ୍ଯାଯଦି ଆଖିରେ ବାଜିଲେ କିମ୍ବା ପଡ଼ିଲେ ଆଖି ନଷ୍ଟ ହୁଏ । ତେଣୁ ପିତାମାତା ଓ ସର୍ବସାଧାରଣ ଏ ବିଷୟରେ ପିଲାଙ୍କୁ ସାବଧାନ କରାଇବା ସଙ୍ଗେ ସଙ୍ଗେ ଚକ୍ଷୁରେ ଆଘାତ ଲାଗିଲେ ବିଶେଷଜ୍ଞଙ୍କ ଦ୍ବାରା ଆଶୁ ଚିକିତ୍ସା ବ୍ୟବସ୍ଥା କରାଇବା ଉଚିତ । \r\nକ୍ଷତିକାରକ ଆଲୋକଜନିତ ରୋଗ \r\n\tସୂର୍ଯ୍ୟୋପରାଗ ଓ ଝଳେଇ ଆଲୁଅକୁ ଖାଲି ଆଖିରେ ଦେଖିଲେ ଯଥାକ୍ରମେ ଇନଫ୍ରାରେଡ୍ ଓ ଅଲଟ୍ରାଭାଓଲେଟ୍ ଆଲୁଅ ଦ୍ବାରା ଦୃଶ୍ୟପଟଳ ଓ କଳାଡୋଳାର କ୍ଷତି ହୋଇ ଦୃଷ୍ଟିଦୋଷ କରାଇଥାଏ । ତେଣୁ ଏଥିରୁ ରକ୍ଷା କରୁଥିବା ଉପଯୁକ୍ତ କଳାଚଷମା ବ୍ୟବହାର କରିବା ଉଚିତ ।\r\nଆଲର୍ଜିଜନିତ ଆଖିଧରା\r\n\tଆଲର୍ଜି ଯୋଗୁଁ ଆଖିଧରା ହେଲେ ଆଖି ଭୀଷଣ କୁଣ୍ଡାଇ ହୋଇ ନାଲି ହୋଇଯାଏ । ଏହା ସାଧାରଣତଃ ବସନ୍ତ ଋତୁ ବେଳକୁ ଆରମ୍ଭ ହୁଏ । ପାଞ୍ଚରୁ ଚଉଦବର୍ଷ ପିଲା ଏଥିରେ ବେଶୀ ସଂଖ୍ୟାରେ ଆକ୍ରାନ୍ତ ହୋଇଥାଆନ୍ତି । ଏହି ରୋଗର ବିଶେଷଜ୍ଞମାନେ ଷ୍ଟିରଏଡ୍ ଔଷଧ ଦେଇଥାଆନ୍ତି । କିନ୍ତୁ ଏହି ଔଷଧ ବେଶୀଦିନ ବ୍ୟବହାର କଲେ ଆଖିରେ ମୋତିଆବିନ୍ଦୁ , ଚକ୍ଷୁରେ ଉଚ୍ଚଚାପ , କଳାଡୋଳାରେ ଘା’ ହୁଏ ଓ ଶରୀରରେ ରୋଗ ପ୍ରତିରୋଧକ କ୍ଷମତା କମିଯାଏ ।\r\nଦୃଷ୍ଟିଦୋଷ  \r\n ଆଜିକାଲି ପିଲାମାନେ ତିନିବର୍ଷ ପୂରିଲା ପରେ ପରେ  ବିଦ୍ୟାଳୟ ଶିକ୍ଷା ଆରମ୍ଭ କରୁଛନ୍ତି । ଅତ୍ୟଧିକ ପଢ଼ାପଢ଼ି କରିବା ଫଳରେ ଆଖିରେ କ୍ଳାନ୍ତିର ସମସ୍ତ ଲକ୍ଷଣ ପ୍ରକାଶ ପାଉଛି । ତେଣୁ ସେମାନଙ୍କର ଦୃଷ୍ଟିଦୋଷ ନିର୍ଣ୍ଣୟ କରି ଆବଶ୍ୟକ ଚିକିତ୍ସାର ବ୍ୟବସ୍ଥା କରାଇବା ଉଚିତ । ଆଖି ଟେରା ହେଲେ ଶଲ୍ୟ ଚିକିତ୍ସାର ଆବଶ୍ୟକତା ପଡ଼ିଥାଏ ।\r\nକମ୍ପ୍ୟୁଟର ବ୍ୟବହାର ଜନିତ ସମସ୍ୟା ଓ ପ୍ରତିକାର\r\n\tଆମର ଗୃହ , ବିଦ୍ୟାଳୟ , ମହାବିଦ୍ୟାଳୟ , ଅଫିସ୍ , ଡାକ୍ତରଖାନା , ବ୍ୟାଙ୍କ , ଡାକଘର , ବୈଜ୍ଞାନିକ ଅନୁଷ୍ଠାନ , ଇଂଜିନିୟରିଂ ସଂସ୍ଥା , ସାଇବର କେଫ୍ , ଇତ୍ୟାଦିରେ କମ୍ପ୍ୟୁଟର ବ୍ୟବହାର ଏତେ ପରିମାଣରେ ବଢ଼ି ବଢ଼ି ଚାଲିଛି ଯାହାକୁ ଆମେ ଏବେ ଏକ ‘କମ୍ପ୍ୟୁଟର ବିପ୍ଳବ’ କହିଲେ ଅତ୍ୟୁକ୍ତି ହେବ ନାହିଁ ।  ବିଭିନ୍ନ ବିଜ୍ଞାନବିଭାଗ ଯଥା , ପଦାର୍ଥ, ରସାୟନ , ଉଦ୍ଭିଦ , ପ୍ରାଣୀ, ଆଣବିକ, ମହାକାଶ , ସ୍ବାସ୍ଥ୍ୟ , କୃଷି , ଜ୍ୟୋତିର୍ବିଜ୍ଞାନ , ଜେନେଟିକ୍  ଇଂଜିନିୟରିଂ  ପ୍ରଭୃତିରେ ଅନୁଧ୍ୟାନ ଓ ଆବିଷ୍କାର  ସାଧାରଣ କମ୍ପ୍ୟୁଟରରୁ ଆରମ୍ଭ କରି ସୁପର କମ୍ପ୍ୟୁଟର ବିନା ଅସମ୍ଭବ । ଛାତ୍ରଛାତ୍ରୀ , ଶିକ୍ଷକ ଶିକ୍ଷୟତ୍ରୀ କମ୍ପ୍ୟୁଟର ସାହାଯ୍ୟରେ ସର୍ବାଧୁନିକ ଜ୍ଞାନ ଆହରଣ  କରିପାରୁଛନ୍ତି । ତେବେ ଏହି କମ୍ପ୍ୟୁଟରର ବହୁଳ ବ୍ୟବହାର ଦ୍ବାରା ଅନେକ ସମସ୍ୟା ସୃଷ୍ଟି ହେଉଛି । \r\nକମ୍ପ୍ୟୁଟର ବ୍ୟବହାର ଜନିତ ଚକ୍ଷୁ ସମସ୍ୟା\r\n\tଉପଯୁକ୍ତ ବ୍ୟବହାର ପ୍ରଣାଳୀ ଅନୁସୃତ ନ ହେଲେ ଯେଉଁ ଲକ୍ଷଣମାନ ଦେଖାଯାଉଛି ତାକୁ ‘କମ୍ପ୍ୟୁଟର ଭିଜନ ସିଣ୍ଡ୍ରୋମ୍’ ବା କମ୍ପ୍ୟୁଟର ବ୍ୟବହାର ଜନିତ ଲକ୍ଷଣ କୁହାଯାଏ ।\r\n\tବେଶୀ ସମୟ ଧରି କମ୍ପ୍ୟୁଟରରେ କାର୍ଯ୍ୟକଲେ ଆଖିପତାର ପ୍ରାକୃତିକ ବୁଜାହେବା ହାର (blinking rate)ହ୍ରାସ  ପାଏ । ଫଳରେ ଆଖି ଖୋଲା ରହି ଶୁଖି ଯାଏ, ତେଣୁ ବ୍ୟବହାରକାରୀ କଷ୍ଟ ପାଏ । \r\n\tକମ୍ପ୍ୟୁଟରରେ ଥିବା କାଥୋଡ୍ ରଶ୍ମି ଧୂଳିକଣାକୁ ସହଜରେ ଆକର୍ଶନ କରେ ଯାହାକି ଆଖିରେ ଆଲର୍ଜି ଜନିତ ଆଖିଧରା ସୃଷ୍ଟିକରେ । ଆଖି ଅନେକ ସମୟରେ ନାଲି ହୁଏ , କୁଣ୍ଡାଇ ହୁଏ ଓ ଲୁହ ବାହାରେ ।\r\n\tଅନେକ ସମୟ ଧରି କମ୍ପ୍ୟୁଟରକୁ ନିରୀକ୍ଷଣ କଲେ ମୁଣ୍ଡବ୍ୟଥା ହୁଏ । ବାନ୍ତି ବାନ୍ତି ଲାଗେ ଓ ଆଖି ମଧ୍ୟ ପୋଡ଼ାଜଳା ହୁଏ ।\r\n\tଠିକ୍ ବସିବା ପ୍ରଣାଳୀ (posture)ବା ଭଙ୍ଗୀ ଅନୁସୃତ ନ ହେଲେ ବେକ , ଅଣ୍ଟା ମେରୁହାଡ଼ ଇତ୍ୟାଦିରେ କଷ୍ଟ ହୁଏ ।  \t\r\nବେଶୀ ସମୟ ଧରି କମ୍ପ୍ୟୁଟରରେ ଟାଇପ୍ କଲେ ଅଙ୍ଗୁଳିରେ ମଧ୍ୟ କଷ୍ଟ ହୋଇଥାଏ ।\r\nପ୍ରତିକାର  \r\n\tଯଥାର୍ଥ ବ୍ୟବହାର ପ୍ରଣାଳୀ ଅନୁସରଣ କରିବା , ଆଣ୍ଟିଗ୍ଳେୟାର ଚଷମା ପିନ୍ଧିବା , ଚକ୍ଷୁକୁ ସାମୟିକ ବିଶ୍ରାମ ଦେବା ଓ ତେଲିଆ ଚକ୍ଷୁ ଔଷଧ (lubricant) ବ୍ୟବହାର ଦ୍ବାରା  ଏହି ସମସ୍ୟାର ଅନେକଟା ସମାଧାନ ହୋଇଥାଏ ।\r\n•\tଆଲୋକିତ ଘରେ ବସି କମ୍ପ୍ୟଟର କାର୍ଯ୍ୟ କରିବା ନିରାପଦ । କମ୍ପ୍ୟୁଟର ସ୍କ୍ରିନ ଉପରେ ସୂର୍ଯ୍ୟାଲୋକ କିମ୍ବା ଅନ୍ୟ ଆଲୋକ ପଡ଼ିବା ଉଚିତ ନୁହେଁ ।\r\n•\tକମ୍ପ୍ୟୁଟର ସ୍କ୍ରିନ୍ ଓ ଆଖି ମଧ୍ୟରେ ଦୂରତା ୨୫ ଇଞ୍ଚ ପାଖାପାଖି ହେବା ବିଧେୟ ।\r\nସୁସ୍ଥ ଚକ୍ଷୁ ପାଇଁ କେତୋଟି ସାଧାରଣ ନିୟମ ପାଳନ \r\n•\tକମ୍ପ୍ୟୁଟର ସ୍କ୍ରିନର ଉପରିଭାଗ ଦୂରକୁ ଓ ତଳଭାଗ ନିକଟକୁ ହେଲାଭଳି ଅନ୍ତତଃ ୩୦ ଡ଼ିଗ୍ରୀ ଢଳେଇ ରଖନ୍ତୁ । \r\n•\tପ୍ରତି ଅଧଘଣ୍ଟା କମ୍ପ୍ୟୁଟରେ କାର୍ଯ୍ୟ କଲା ପରେ ଆଖିକୁ ଅନ୍ତତଃ ୧୦ ମିନିଟ୍ ବିଶ୍ରାମ ଦିଅନ୍ତୁ । ଆଖିକୁ ବିଭିନ୍ନ ଦିଗକୁ ଘୂରେଇଲେ ଆରାମ ମିଳେ ।\r\n•\tଦୃଷ୍ଟିଦୋଷ ଓ ଚାଳିଶରେ ଆକ୍ରାନ୍ତ ବ୍ୟକ୍ତି ଉପଯୁକ୍ତ ଚଷମା ଲଗାଇ କାର୍ଯ୍ୟ କରନ୍ତୁ ।\r\n•\tସ୍କ୍ରିନରୁ ପ୍ରତିଫଳିତ ରଶ୍ମିରୁ ରକ୍ଷା ପାଇବା ପାଇଁ  ଆଣ୍ଟିଗ୍ଳେୟାର ଚଷମା ବ୍ୟବହାର କରନ୍ତୁ । \r\n•\tଘୂର୍ଣ୍ଣାୟମାନ ଚୌକିରେ ବସି କାର୍ଯ୍ୟ କଲେ ଓ ମଝିରେ ମଝିରେ ଅଣ୍ଟାକୁ ଏପଟ ସେପଟ କଲେ ଆରାମ ମିଳେ ।\r\n•\tକାନ୍ଧ , ଆଙ୍ଗୁଳି ଓ ଗଣ୍ଠି କଷ୍ଟରୁ ରକ୍ଷା ପାଇବାକୁ ମଝିରେ ବିଶ୍ରାମ ନିଅନ୍ତୁ  ।\r\n•\tଆବଶ୍ୟକ ସ୍ଥଳେ ବିଶେଷଜ୍ଞଙ୍କ ପରାମର୍ଶରେ ତେଲିଆ ଆଖି ଔଷଧ ବ୍ୟବହାର କରନ୍ତୁ ।\r\nଏ ସମସ୍ତ ଅନୁସରଣ କଲେ କମ୍ପ୍ୟୁଟର ବ୍ୟବହାର ଜନିତ ସମସ୍ୟାର ଅନେକଟା ସମାଧାନ ହୋଇପାରିବ ।\r\nସୁସ୍ଥ ଚକ୍ଷୁପାଇଁ ଅନ୍ୟ କେତୋଟି ସାଧାରଣ ନିୟମ ପାଳନ\r\n\t୧ . ପ୍ରତିଦିନ ସକାଳେ ଶେଯରୁ ଉଠି ରାତିରେ ଶୋଇବା ପୂର୍ବରୁ ଆଖି ଦୁଇଟି ପାଣିରେ ସଫା କରନ୍ତୁ ।\r\n\t୨ . ପିଲାଙ୍କ ଆଖିରେ କଜଳ ଲଗାନ୍ତୁ ନାହିଁ ।\r\n\t୩ . ତରଳ ଝାଡ଼ା ହେଲେ ସଙ୍ଗେ ସଙ୍ଗେ  ଉପଯୁକ୍ତ ଚିକିତ୍ସା କରନ୍ତୁ ଓ ଅନ୍ଧାରକଣା ହେଲେ କିମ୍ବା ଆଖି ଶୁଖିଲା ଦେଖାଗଲେ ଡାକ୍ତରଙ୍କ ପରାମର୍ଶରେ ଆବଶ୍ୟକ ପରିମାଣ ଖାଦ୍ୟପ୍ରାଣ ‘କ’ ଦିଅନ୍ତୁ ।\r\n ୪ . ପିଲାମାନେ ଯେପରି କ୍ଷତିକାରକ ରଙ୍ଗ , ଖେଳସାମଗ୍ରୀ ଓ ଫୋଟକା ବାଣରୁ ଦୂରରେ ରହିବେ , ତାହା ଦେଖନ୍ତୁ ।\r\n୫ .ପଢ଼ାପଢ଼ି ସମୟରେ ୬୦ ଓ୍ବାଟ୍ ବଲ୍ବର ଆଲୁଅ ୪ ଫୁଟ ଉଚ୍ଚତାରୁ ପୁସ୍ତକ ଉପରେ ପଡ଼ିବା ଆବଶ୍ୟକ ।  \r\n ୬ .  ବହିରୁ ଆଖିର ଦୂରତା ୨୨ରୁ ୨୫ ଇଞ୍ଚ ହେବା ଦରକାର । ପିଲା ବସିକରି ପଢ଼ିବା ଆବଶ୍ୟକ । ଚଳନ୍ତା ଗାଡ଼ିରେ ପଢ଼ିବା ଅନୁଚିତ । ଏକାଦିକ୍ରମେ ନ ପଢ଼ି ମଝିରେ ମଝିରେ ଆଖିକୁ ବିଶ୍ରାମ ଦେବା ଦରକାର ।\r\n୭.ଟେଲିଭିଜନ ଦେଖିବା ବେଳେ ଟେଲିଭିଜନଠାରୁ ୮ରୁ ୧୦ ଫୁଟ ଦୂରତାରେ ବସି ଟେଲିଭିଜନ  ଦେଖନ୍ତୁ । ଅନ୍ଧାର ଘରେ ଟିଭି ଦେଖିବା ଅନୁଚିତ । ଏକାଦିକ୍ରମେ ନ ଦେଖି ମଝିରେ ମଝିରେ ଆଖିକୁ ବିଶ୍ରାମ ଦେବା ଉଚିତ ।\r\n\t୮. ଆଖି ଧରିଲେ ଗାଉଁଲି ଔଷଧ ଯଥା – ଗେଣ୍ଡାପାଣି , ମା’ କ୍ଷୀର , ଗଛର କ୍ଷୀର ନ ପକାଇ ବିଶେଷଜ୍ଞଙ୍କ ପରାମର୍ଶ ଅନୁଯାୟୀ ଔଷଧ ବ୍ୟବହାର କରନ୍ତୁ  ।\r\n\t୯ . ସୂର୍ଯ୍ୟୋପରାଗ ଓ ଆଲୁଅକୁ ଖାଲିଆଖିରେ ନ ଦେଖି ଉପଯୁକ୍ତ କଳାଚଷମା ବ୍ୟବହାର  କରି ଦେଖନ୍ତୁ ।\r\n\t୧୦ . ଆଖିରେ ଯେକୌଣସି ଅସ୍ବାଭାବିକ ଲକ୍ଷଣ ଦେଖାଦେଲେ ବିଶେଷଜ୍ଞଙ୍କ ପରାମର୍ଶ ନେବାରେ ବିଳମ୍ବ କରନ୍ତୁ ନାହିଁ ।\r\nଶିଶୁର କାନର ଯତ୍ନ    \r\nଶିଶୁ  କାନର ଯତ୍ନର ଅଭାବରେ ସେ କଷ୍ଟ ପାଇବା ସଙ୍ଗେ ସଙ୍ଗେ କ୍ରମେ ବଧିର ହୋଇଯାଏ । ନିମ୍ନଲିଖିତ ରୋଗ ବିଷୟରେ ସଚେତନ ରହିଲେ ସେମାନେ ଯନ୍ତ୍ରଣା ଓ ବଧିରତାରୁ ରକ୍ଷା ପାଇପାରିବେ ।\r\nବାହାର କାନରେ ସଂକ୍ରମଣ  \r\n\tଓଦାଳିଆ ପାଗ ଓ ଧୂଳିଯୁକ୍ତ ପବନ ଏହି ରୋଗର ପ୍ରାକ୍ ହେତୁ ଭଳି କାମ କରନ୍ତି । ଏହାପରେ ଜୀବାଣୁ ଓ କବକ ସଂକ୍ରମଣ କରିବା ଫଳରେ ବାହାର କାନ ନାଲି ପଡ଼ିଯାଏ । ଏଥିରୁ ଲସା ବାହାରେ , ଦରଜ ହୁଏ ଓ ଏହି ସଂକ୍ରମଣ ଭିତର କାନକୁ ପ୍ରବେଶ କରି ପ୍ରଥମେ ପରଦା ଜାଲି ଓ ପରେ ମଝିକାନକୁ ଆକ୍ରାନ୍ତ କରେ ।\r\n\tଏହି ରୋଗ ନ ହେବା ପାଇଁ ପିଲାମାନଙ୍କୁ ଓଦାଳିଆ ପାଗ ଓ ଧୂଳିଯୁକ୍ତ ପବନରୁ ଦୂରରେ ରଖିବା ଉଚିତ । ରୋଗହେଲେ କାରଣକୁ ନ ଚାହିଁ ଜୀବାଣୁନାଶୀ  କିମ୍ବା କବକନାଶୀ ଔଷଧ ବ୍ୟବହାର କରିବା ଉଚିତ ।\r\nକାନ ପରଦାରେ ସଂକ୍ରମଣ \r\n\tବାହାର କାନରୁ ସଂକ୍ରମିତ ହୋଇ କିମ୍ବା ଭୂତାଣୁ ଯୋଗୁଁ କାନପରଦା ସଂକ୍ରମିତ ହୋଇଥାଏ । କାନରେ କଷ୍ଟ ହେବା ସଙ୍ଗେ ସଙ୍ଗେ କାନରୁ ଲସା ଓ ପୂଯ ବାହାରେ । ଏପରି ହେଲେ ବିଶେଷଜ୍ଞଙ୍କ ପରାମର୍ଶରେ ଜୀବାଣୁନାଶକ ଔଷଧ ବ୍ୟବହାର କରିବା ଉଚିତ ।\r\nମଝିକାନରେ ସଂକ୍ରମଣ \r\n\tଏହା ସାଧାରଣତଃ ଦୁଇପ୍ରକାର  ।(୧) ତୀବ୍ର ସଂକ୍ରମଣ (Acute Suppurative Otitis Media) (୨ ) ପୁରାତନ ସଂକ୍ରମଣ (Chronic Suppurative Otitis Media) । ସାଧାରଣତଃ ନାକ ଓ ଗଳାରରଉ ଇଉଷ୍ଟାଚିଆନ୍ ନଳୀ ଦ୍ବାରା ମଝିକାନକୁ ସଂକ୍ରମଣ ଆସିଥାଏ । ସମୟ ସମୟରେ ଏହା ପରଦା ସଂକ୍ରମଣରୁ ମଧ୍ୟ ଆସେ। ଆଡ଼ିନେଡ୍ ଏହି ରୋଗର ଏକ ମୁଖ୍ୟ କାରଣ ।\r\n\tତୀବ୍ର ସଂକ୍ରମଣ ଫଳରେ ପିଲାର କାନରେ ଯନ୍ତ୍ରଣା ହୁଏ । ପିଲା କାନ୍ଦେ ଓ କାନ ପାଚିବା ଯୋଗୁ ମୁଣ୍ଡରେ ବରାବର ହାତ ଦିଏ । ଜ୍ବର ହୁଏ ଓ କାନରୁ ପୂଯ ବାହାରେ  । ଏହା କ୍ରମେ ପୁରାତନ ହେଲେ ବଧିରତା ଦେଖାଦିଏ ।\r\n\tବିଶେଷଜ୍ଞଙ୍କ ପରାମର୍ଶରେ  କାନ ସଫାକରି ଜୀବାନୁନାଶକ ଔଷଧ  କାନରେ ପକାଇବା ସହ  ଆଣ୍ଟିବାୟୋଟିକ୍ ଖାଇବାକୁ କିମ୍ବା ଇଞ୍ଜେକସନ ଆକାରରେ ଦିଆଯାଏ । ଯଦି କାନ ପରଦାରେ କଣା (Drum perforation) ହୁଏ, ତେବେ ଶଲ୍ୟ ଚିକିତ୍ସାର ଆବଶ୍ୟକତା ପଡ଼ିଥାଏ ।\r\nମାଷ୍ଟଏଡ୍ ସଂକ୍ରମଣ \r\n\tମଝିକାନ ପଛପଟେ  ମାଷ୍ଟଏଡ୍ ହାଡ଼ରେ ସଂକ୍ରମଣ ହେଲେ ଏହା ଫୁଲି ଦରଜ ହୁଏ । ଜ୍ବର ହୁଏ ଓ ପରେ ଏହି ସଂକ୍ରମଣ ଶିରା ଦ୍ବାରା ମସ୍ତିଷ୍କକୁ ଯାଇ ମସ୍ତିଷ୍କକୁ ସଂକ୍ରମଣ କରାଏ । ଏପରି ପରିଣାମ ସୃଷ୍ଟିହେଲେ ପିଲାଟି ମୃତ୍ୟୁମୁଖରେ ପଡ଼ିପାରେ । ଏପରିସ୍ଥଳେ ବିଶେଷଜ୍ଞଙ୍କ ପରାମର୍ଶରେ ଆଶୁ ଚିକିତ୍ସା ବିଧେୟ ।\r\nଭିତର କାନ ପ୍ରଦାହ\r\n\tଏହି ରୋଗ ସଂକ୍ରମଣ ମଝିକାନରୁ ଯାଇ ଶଦ୍ଦବାହୀ ସ୍ନାୟୁକୁ ଆକ୍ରମଣ କରି ସ୍ନାୟବିକ ବଧିରତା ସୃଷ୍ଟି କରିଥାଏ । ତେଣୁ ଏ କ୍ଷେତ୍ରରେ ମଧ୍ୟ ଆଶୁ ଚିକିତ୍ସାର ବ୍ୟବସ୍ଥା କରାଇବା ଉଚିତ ।\r\nଇଉଷ୍ଟାଚିଆନ  ନଳୀ ଅବରୋଧ \r\n ପିଲାଙ୍କଠାରେ ଥଣ୍ଡା ଲାଗି ରହିଲେ କିମ୍ବା ତାଙ୍କର ଆଡିନଏଡ୍  ଥିଲେ ଏପରି  ହୋଇଥାଏ । ଏହି ରୋଗ ହେଲେ କାନ ଭିତରେ ସୁ ସୁ  ଶଦ୍ଦ ହୁଏ ଓ କ୍ରମେ ଆଂଶିକ ବଧିରତା ହୋଇଥାଏ ।\r\n\tନାକ ଓ ପାଟିକୁ ବନ୍ଦ କରି ପବନ ଫୁଙ୍କିବାକୁ ଚେଷ୍ଟା କଲେ ଏହି ଅବରୋଧ ଖୋଲିଯାଏ । ଅବଶ୍ୟ ଏପରି ବାରମ୍ବାର କରିବା ବିଧେୟ ।  \r\nକାନ ଭିତରେ ଗଇ\r\n\tପିଲାମାନଙ୍କ  କାନଭିତରେ ଗଇ ଜମିଲେ କିମ୍ବା ମଇଳା ଜମା ହେଲେ  କାନରେ କଷ୍ଟ ଓ ଅସ୍ବସ୍ତି ହେବା ସଙ୍ଗେ ସଙ୍ଗେ ଶୁଖିବାରେ ବ୍ୟାଘାତ ଘଟିଥାଏ । କାନ ଭିତରେ ପାଣି ପଶିଗଲେ ଗଇ  ଫୁଲିଯାଇ  ଭିତରକୁ ଶଦ୍ଦ ଯିବାରେ ବ୍ୟାଘାତ ସୃଷ୍ଟିହୁଏ ।\r\n\tଏପରି ହେଲେ ଅଲିଭ ତେଲ କିମ୍ବା ବିଶେଷଜ୍ଞଙ୍କ ପରାମର୍ଶରେ କାନ ଔଷଧ ପକାଇ ସିରିଞ୍ଜ୍ ଦ୍ବାରା ସଫା କରାଯାଇଥାଏ  । କାନଭିତରକୁ ମୁନିଆ କାଠି ପୂରାଇ ଏହା ବାହାର କରିବା ଅନୁଚିତ ।\r\nକାନରେ ବାହାର ଜିନିଷ ପଡ଼ିବା \r\n\tଏହି ବାହାର ଜିନିଷ କୋଳିମଞ୍ଜି , କାଠି କିମ୍ବା ଅନ୍ୟକିଛି  ଯଥା – ମାଳି , ଗୋଡ଼ି , ପଥର , ରବର, ଇତ୍ୟାଦି ହୋଇପାରେ । ଉଦ୍ଭିଦଜନିତ ବାହାର ଜିନିଷ ଓଦା ହେଲେ ଫୁଲିଯାଏ । ତେଣୁ ବିଶେଷଜ୍ଞଙ୍କମାନେ ଏହାକୁ ଖଣ୍ଡଖଣ୍ଡ କରି ବାହାର  କରନ୍ତି । ଅନ୍ୟାନ୍ୟ  ବାହାର ଜିନିଷ ସିରିଞ୍ଜରେ ବାହାର କରାଯାଇପାରେ  ।\r\nବିଭିନ୍ନ ପ୍ରକାର ବଧିରତା \r\nଏହା ନିର୍ବାହୀ କିମ୍ବା ସ୍ନାୟୁଦୋଷ ଯୋଗୁଁ ହୋଇଥାଏ ।  ବିଶେଷଜ୍ଞମାନେ ବିଭିନ୍ନ ପରୀକ୍ଷା କରି ଏହା ନିର୍ଦ୍ଧାରଣ କରି ଚିକିତ୍ସାର ବ୍ୟବସ୍ଥା କରିଥାଆନ୍ତି ।\r\nଉପରୋକ୍ତ ବର୍ଣିତ ପିଲାଙ୍କ କାନରୋଗ ବିଷୟରେ ତୀକ୍ଷ୍ମ ଦୃଷ୍ଟି ରଖି  ପିତାମାତା ଓ ସର୍ବସାଧାରଣ ଯଦି ଚିକିତସା ପ୍ରତି ତତ୍ପର ହୁଅନ୍ତି , ତେବେ ଅଧିକାଂଶ ପିଲା ବଧିରତା ଓ କାନରୋଗ ଜନିତ ଯନ୍ତ୍ରଣାରୁ ରକ୍ଷା ପାଇପାରିବେ ।\r\n  \r\n',health
'﻿ପିଲାଙ୍କ ବାନ୍ତି \r\n    ପ୍ରଫେସର ଡାକ୍ତର ବାସୁଦେବ କର\r\n[ଭିନ୍ନଭିନ୍ନ ବୟସର ଶିଶୁଙ୍କଠାରେ ବାନ୍ତି ହେବା ଦେଖାଯାଉଥିଲେ ବି ବାନ୍ତିର କାରଣ , ପୌନଃପୁନିକତା ଓ ପ୍ରକାରଭେଦରେ କିଛିଟା ଭିନ୍ନତା ଦେଖାଯାଇଥାଏ । ଉପଯୁକ୍ତ ପରୀକ୍ଷା ପରେ ନିର୍ଦ୍ଧିଷ୍ଟ କାରଣ ଜାଣି ଯଥାଯଥ ଚିକିତ୍ସା ବ୍ୟବସ୍ଥା କରାଯାଇଥାଏ । ] \r\n\tଛୋଟ ପିଲାଙ୍କୁ ବାନ୍ତିହେବା ଅନେକ କ୍ଷେତ୍ରରେ ଏକ ସାଧାରଣ ଘଟଣା ହୋଇଥିଲେ ବି ତାହା  ବାପା- ମା’ଙ୍କ ପାଇଁ ମୁଣ୍ଡ ବ୍ୟଥାର କାରଣ ହୋଇଥାଏ ।  ଭିନ୍ନଭିନ୍ନ ବୟସର ସଂଖ୍ୟାଧିକ ପିଲାଙ୍କଠାରେ ବାନ୍ତି ଏକ ସାମୟିକ ଉପସର୍ଗ ଭାବେ ଦେଖାଯାଇଥାଏ । ପୁଣି ବେଳେବେଳେ କେତେକ ଅନ୍ତର୍ନିହିତ ରୋଗର ସୂଚନା ମଧ୍ୟ ଏଥିରୁ ମିଳିଥାଏ । କୌଣସି କାରଣରୁ ପାକସ୍ଥଳୀ ମାଂସପେଶୀ  ହଠାତ୍  ଜୋରରେ ସଂକୁଚିତ ହେଲେ ପାଟି ବାଟେ ଝଲକା ଝଲକା କରି ବାହାରି ଆସୁଥିବା ପାଚକ ରସ ମିଶ୍ରିତ ଆଂଶିକ ପରିବର୍ତ୍ତିତ ଖାଦ୍ୟ ପଦାର୍ଥକୁ ବାନ୍ତି କୁହାଯାଏ । ଅଧିକାଂଶ କ୍ଷୀରଖିଆ କଅଁଳା ପିଲାଙ୍କ କ୍ଷେତ୍ରରେ କିନ୍ତୁ ଶୋଷୁଥିଲା ବେଳେ  ବା ମା’ ସ୍ତନରୁ ମୁହଁ କାଢ଼ି ନେଲା ପରେ ଶୋଷିତ କ୍ଷୀରର ଯେଉଁ ଝଲକା କ୍ଷୀର ପିଲା ପାଟି ବାଟେ ବାହାର କରିଦେଇଥାଏ ତାକୁ ବାନ୍ତି କୁହାଯାଏ ନାହିଁ । ତାହା ଏକ ସ୍ବାଭାବିକ ପ୍ରକ୍ରିୟ ; ତାକୁ ନବଜାତକର  ସ୍ବାଭାବିକ ‘ପ୍ରକ୍ଷେପଣ’ (Regurgitation )କୁହାଯାଏ ।\r\nବାନ୍ତି ହୁଏ କିପରି  \r\n\tବାନ୍ତି ହେବା ପୂର୍ବରୁ କିଛି ସମୟ ‘ଓକାଳ’ (nausea and retching ) ଲାଗି ରହେ : ପାଟିରୁ ବେଶୀ ବେଶୀ ଲାଳ ବାହାରେ ; ନିଶ୍ବାସ ପ୍ରଶ୍ବାସ ଦ୍ରୁତ ଓ ଲମ୍ବାଲମ୍ବା ହୋଇଥାଏ ; ପେଟର ମାଂସପେଶୀ ଘନଘନ ସଂକୁଚିତ ହୁଏ ;  ‘ଜଠର ନିର୍ଗମାଂଶ’ (Pyloric antrum ) ର ସଙ୍କୋଚନ ଏବଂ ‘ ଜଠର ଗଣ୍ଠି ’ (Body of stomac )ର ପ୍ରସାରଣ ଘଟେ । ତା ’ ସଙ୍ଗେ ସଙ୍ଗେ ମଧ୍ୟଚ୍ଛଦା (Diaphragm )ଓ ଶ୍ବସନ ପେଶୀ  (Respiratory musules)ଗୁଡ଼ିକର ସଙ୍କୋଚନ ଜନିତ ଉଦରୀୟ ଆନ୍ତରଚାପ  (Intraabdominal Pressure )ବୃଦ୍ଧିପାଏ । ଫଳତଃ ପାକସ୍ଥଳୀ ଗର୍ଭରୁ ପାଚକରସ ମିଶ୍ରିତ ଖାଦ୍ୟ ପଦାର୍ଥର ବହୁଳାଂଶ ଖାଦ୍ୟନଳୀ ଦେଇ ପାଟି ଭିତରକୁ ଠେଲିହୋଇ ଚାଲିଆସେ ଏବଂ ପରମୁହୂର୍ତ୍ତରେ ବାନ୍ତି ରୂପେ ବାହାରି ଯାଇଥାଏ : ପ୍ରଥମ ଥରରେ ନିଷ୍କ୍ରାନ୍ତ ହୋଇ ପାରି ନଥିବା  ଅବଶେଷାଂଶ ଖାଦ୍ୟନଳୀର କ୍ରମାନ୍ବୟିକ ସଙ୍କୋଚନ – ପ୍ରସାରଣ ଯୋଗୁଁ ସେଇଠାରେ କିଛି ସମୟ ଧରି ତଳ ଉପର ହେଉଥାଏ ; ଶେଷରେ ପ୍ରସାରଣ ଯୋଗୁଁ ମଧ୍ୟଚ୍ଛଦା ଉଦର ଗହ୍ବରର ଉପର ଭାଗକୁ ହଠାତ୍ ଠେଲି ହୋଇ ଆସୁଥିବା ଯୋଗୁ ସେଠାକାର ଚାପ ପୁଣି ବୃଦ୍ଧି ପାଇଥାଏ ; ପରିଣାମ ସ୍ବରୂପ ଖାଦ୍ୟନଳୀରେ ଦୋଳାୟିତ ହେଉଥିବା ଖାଦ୍ୟାବଶେଷ ପାଟିବାଟେ  ଉଦଗୀର୍ଣ୍ଣ ହୋଇଯାଏ । ଏ’ ପ୍ରକ୍ରିୟା ଲାଗି ରହିଥିଲାବେଳେ ପେଟର ମାଂସପେଶୀ , ମଧ୍ୟଚ୍ଛଦା ଓ ‘ ଅନ୍ତରାପର୍ଶୁକା- ଶ୍ବସନ –ପେଶୀ ’  ( Expiratory intercostals musules )ର ଘନଘନ ସଙ୍କୋଚନ ଯୋଗୁ ପିଲା କଷ୍ଟରେ ଅଣନିଶ୍ବାସୀ ଓ ଅସ୍ତବ୍ୟସ୍ତ ହୋଇପଡ଼େ । ବାନ୍ତି ଓକାଳ ହେଉଥିବା ବେଳେ କଣ୍ଥଦ୍ବାର (Glottis) ଆପେ ଆପେ ବନ୍ଦ ହୋଇଯାଇଥାଏ ଏବଂ ‘କୋମଳ ତାଳୁକା’ (Soft palate) ଉପରକୁ ଟେକି ହୋଇଯାଉଥିବା ଯୋଗୁଁ ଗଳଦେଶ (Thorat) ଓ ନାସାଗହ୍ବର(Nasal Cavity) ମଧ୍ୟସ୍ଥ ସଂଯୋଗ ମାର୍ଗ ବି ବନ୍ଦ ହୋଇଯାଏ : ଫଳରେ ବାନ୍ତିର କୌଣସି ଅଂଶ ଶ୍ବାସନଳୀକୁ ପଶି ପାରେ ନାହିଁ । ବାନ୍ତି ହେଉଥିଲା ବେଳେ ଶ୍ବସନ ପଥ (Respiratory passage) କୁ ସୁରକ୍ଷା ଯୋଗାଇ ‘ଚୂଷନଜନିତ ଫୁସଫୁସ୍ ପ୍ରଦାହ ‘  (Aspiration pneumonities )ହେବା ଆଶଙ୍କାକୁ ଏଡ଼ାଇ ଦେବାପାଇଁ ଏ ’ ସବୁ କ୍ରିୟା – ପ୍ରତିକ୍ରିୟା ପ୍ରକୃତି ଅବଧାରିତ ମନେହୁଏ ।\r\nଶିଶୁର ବୟସ ଓ ବାନ୍ତି \r\n\tଭିନ୍ନଭିନ୍ନ ବୟସର ଶିଶୁଙ୍କଠାରେ ବାନ୍ତି ହେବା ଦେଖାଯାଉଥିଲେ ବି ବାନ୍ତିର କାରଣ , ପୌନଃପୁନିକତା ଓ ପ୍ରକାର ଭେଦରେ କିଛିଟା ଭିନ୍ନତା ଦେଖାଯାଇଥାଏ । ସୁତରାଂ ପିଲାମାନଙ୍କ ବାନ୍ତିର ନିରାକରଣ , ପ୍ରତିକାର ବା ଚିକିତ୍ସା କଲାବେଳେ ବୟସାନୁଯାୟୀ ସେମାନଙ୍କ ବୃଦ୍ଧି ବିକାଶର ସ୍ବାଭାବିକ  ଦିଗ ପ୍ରତି ଦୃଷ୍ଟି ଦେବାକୁ ପଡ଼ିଥାଏ । \r\n\t୧. ନବଜାତକ -  ଜନ୍ମଟାହରୁ ମାସକର ହେବାଯାଏ ପିଲାକୁ ‘ନବଜାତକ’ (Newborn baby)କୁହାଯାଏ । ଜନ୍ମର ପ୍ରାୟ ସପ୍ତାହକ ମଧ୍ୟରେ ପିଲାକୁ ବାନ୍ତି ହେବାର କେତେକ ସାଧାରଣ କାରଣ କିମ୍ବା ଅନ୍ୟ କିଛି  ନିଦାନଭିତ୍ତିକ(organic) କାରଣ ଥାଇପାରେ । ସାଧାରଣ ତଥା ସ୍ବାଭାବିକ କାରଣ ମାନଙ୍କ ମଧ୍ୟରେ ପିଲାର ‘ପାକସ୍ଥଳୀ- ବିଦାହ’(Gastric irritability) ମୁଖ୍ୟ ହୋଇଥାଏ । ଜନ୍ମବେଳେ କେତେକ ପିଲା ରକ୍ତ ବା ଭ୍ରୁଣାଚ୍ଛାଦୀ ଝିଲ୍ଲୀରସ(Amoniotic fluid ) ଗିଳି ଦେଇଥାନ୍ତି ; ତାହା ଜନ୍ମପର କିଛି ଦିନ ଯାଏ ପାକସ୍ଥଳୀ ବିଦାହ ବା ଉତ୍ତେଜନା ସୃଷ୍ଟି କରିଥାଏ ; ଫଳରେ ପିଲା ବାନ୍ତି କରେ । ତା’ ଛଡ଼ା ଭୁଲ୍ ଢ଼ଙ୍ଗରେ ଖୁଆଇବା (Faulty feeding)ବା କେତେକ ଔଷଧର ସାମୟିକ କୁପ୍ରଭାବ ଯୋଗୁ ମଧ୍ୟ ବାନ୍ତି ହୋଇଥାଏ । ସମୟକ୍ରମେ ଏହା ଆପେ ଆପେ ଭଲ ହୋଇଯାଏ । ବାନ୍ତି ହେବାର ନିଦାନ ଭିତ୍ତିକ କାରଣ(Organic causes) ଗୁଡ଼ିକ ହେଲା –\r\n(କ) କାୟତାନ୍ତ୍ରିକ (Mechanical)  ଯଥା -  ପେଟରେ ‘ ଆଦ୍ୟପୁରୀଷଗୁଟିକା ’(Meconium  plug) , ‘ଖାଦ୍ୟନଳୀ – ଶ୍ବାସନଳୀ – ସଂଯୋଗ ସୁଡ଼ଙ୍ଗିକା ’ (Tracheo – oesophagial fistula), ଅନ୍ତ୍ର-ନିବଦ୍ଧତା (Intenstinal atresia), ମୋଡ଼ି ହୋଇ ରହିଥିବା ମଧ୍ୟାନ୍ତ୍ର (Midgut Volvulus ), ‘ହାରସ୍ପ୍ରଙ୍ଗ ରୋଗ ’ (Hirschsprung’s diease ) ଆଦି ମୁଖ୍ୟ କାରଣ ହୋଇଥାଏ ।\r\n(ଖ) ସଂକ୍ରମଣ (Infections) – ଗର୍ଭରେ ଥିଲାବେଳୁ ପିଲାକୁ ଜରାୟୁ ଭିତରେ ‘ଟକ୍ସୋପ୍ଳାଜମା’ ବା ଅନ୍ୟ କିଛି ନିର୍ଦ୍ଧିଷ୍ଟ ଜୀବାଣୁ ସଂକ୍ରମଣ କରିଥାଇପାରେ , ଯାହା ଯୋଗୁ ଜନ୍ମ ପରେ ‘ମସ୍ତିଷ୍କାବରଣୀ ପ୍ରଦାହ ’ (Meningitis), ‘ମସ୍ତିଷ୍କପ୍ରଦାହ ’ (Encephelities) ବା ‘ରକ୍ତରେ ଜୀବାଣୁଜନିତ ପୂତିମୟତା ’ (Generalised Septicemia ) ଆଦି ସୃଷ୍ଟି ହୋଇ ପିଲାର ବାନ୍ତି କରାଏ । \r\n(ଗ) ସ୍ନାୟୁଗତ (Neurological ) – ପ୍ରସବ କାଳୀନ କ୍ଷତ , ସହଜାତ  ବିକୃତି (Congential abnormality), ‘ଜଳଶୀର୍ଷ ’ (Hydrosephalus), ବିଲିରୁବିନସୃଷ୍ଟ  ମସ୍ତିଷ୍କ ବିକାର (Bilirubin encephalopathy ) ପ୍ରଭୃତି ବାନ୍ତିର କାରଣ ମଧ୍ୟ ହୋଇଥାଏ । \r\n(ଘ) ପରିକାୟକ (Metabolic) -  ରକ୍ତ ଶର୍କରାଳ୍ପତା  (Hypoglycemia ), ‘ ଅନିର୍ଦ୍ଦିଷ୍ଟ କାରଣ ଜନିତ ରକ୍ତ  କାଲସିୟମ ସ୍ବଳ୍ପତା ’  (Idiopathic hypocalcemia ),ଅଧିବୃକ୍କୀୟ ଅଭିବୃଦ୍ଧି (Adrenal hyperplasia) ଏବଂ ‘ଗେଲେକଟୋସିମିଆ’ , ‘ ଫିନାଇଲ କିଟୋନ୍ୟୁରିଆ ’ ଓ ‘ ହାଇପର୍ ଭେଲିନିମିଆ ’ ଆଦିକେତେକ ଜନ୍ମଗତ ରୋଗ      ( Inborn errors of metabolism)ରେ ବାନ୍ତି ଏକ ମୁଖ୍ୟ ଉପସର୍ଗ ହୋଇଥାଏ ।\r\n(ଙ) ସହଜାତ (Congenital)-  ‘ଜଠର ନିର୍ଗମାଂଶ’ ର ଅତିବୃଦ୍ଧି ଜନିତ  ‘ସହଜାତ ସଙ୍କୀର୍ଣ୍ଣତା’ ବା Congenital Hypertrophic Pyloric  Stenosis  ଏକ ବିରଳ ଶିଶୁରୋଗ’ ଯାହାକୁ ଠିକ୍ ସମୟରେ ଉପଯୁକ୍ତ ଚିକିତ୍ସା କରା ନ ଗଲେ ତାହା ପିଲାର ପ୍ରାଣହାନି ଘଟାଇଥାଏ । ଏ ରୋଗ ସହଜାତ ହେବା ସଙ୍ଗେ ସଙ୍ଗେ ବଂଶାନୁକ୍ରମିକ ମଧ୍ୟ ହୋଇଥାଏ : ଝିଅଙ୍କ ତୁଳନାରେ ପୁଅପିଲାଙ୍କଠାରେ  ଏହା ପ୍ରାୟ ପାଞ୍ଚ ଗୁଣ ଅଧିକ ହେଉଥିବା ଦେଖାଯାଏ । ଜନ୍ମର ଦୁଇସପ୍ତାହ ଭିତରେ ପିଲାଠାରେ  ଏହାର ଲକ୍ଷଣ ପ୍ରକାଶ ପାଇଥାଏ । ମୂଳରୁ ଅଳ୍ପ ଅଳ୍ପ ବାନ୍ତି ହୋଇ ଦିନେ ଦୁଇଦିନ ପରେ ତାହା ପ]ରବଳରୁ ପ୍ରବଳତର ଓ ଘନ ଘନ ହେବାକୁ ଲାଗେ । ମା’ କୋଳରେ ଛୁଆ ଖଟ ମଝିଭାଗରେ  ରହିଥିଲେ ବି  ବାନ୍ତିର  ପ୍ରକ୍ଷେପନ ଶକ୍ତି (projectile force )ଏତେ ବେଶୀ ହୁଏ ଯେ’ ଖଟଧାରକୁ ଟପି ବାନ୍ତି ଭୂମିରେ ପଡ଼ିଥାଏ । ତେଣୁ ଏ ପ୍ରକାର ବାନ୍ତିକୁ ‘ପ୍ରକ୍ଷେପିତ ବମନ’  (projectile vomiting)ବୋଲି କୁହାଯାଏ । ଅଜ୍ଞତାବଶତଃ ‘କ୍ଷୀର ପିଲା ଦେହରେ ଅତିଶୀଘ୍ର ଜଳଶୂନ୍ୟତା  (Dehydration) ଓ ଅପୁଷ୍ଟିର ଶିକାର ହୋଇପଡ଼େ । ତୁରନ୍ତ ଆବଶ୍ୟକ ପ୍ରତିକାରକରାଯାଇ ନ ପାqରିଲେ  ପିଲା ନିଶ୍ଚିତ ମୃତ୍ୟୁର ଶିକାର ହୋଇଥାଏ । ଏ ରୋଗର ଯଥାଶୀଘ୍ର ଚିହ୍ନଟ କରାଯିବା ସାଥେ ସାଥେ ବିଶେଷଜ୍ଞଙ୍କ ସର୍ଜନଙ୍କ ଦ୍ବାରା ‘ରାମଷ୍ଟେଡ୍ ଅପରେଶନ’(Ramstedt Operation) ନାମକ ଏକ ବିଶେଷ ଧରଣର ଶଲ୍ୟୋପଚାର କରାଯାଇ ପିଲାର ଜୀବନରକ୍ଷା ତଥା ରୋଗମୁକ୍ତି ସମ୍ଭବ ହୋଇଥାଏ ।\r\n\t୨. ଆଦ୍ୟ ଶୈଶବ (Early childhood)ଓ ପୌଗଣ୍ଡ(Toddler)- \r\nଆଦ୍ୟ ଶୈଶବ ପ୍ରଥମ ପର୍ଯ୍ୟାୟ ହେଲା ପିଲାକୁ ୧ ବର୍ଷ ପୂରିବାର ଅବଧି : ମେଡ଼ିକାଲ୍ ପରିଭାଷାରେ ଏ ବେଳର ପିଲାକୁ ଶିଶୁ (Infant) କୁହାଯାଏ । ଶିଶୁତ୍ବ ପରେ ପରେ ପିଲାକୁ କୁହାଯାଏ ‘ପୋଗଣ୍ଡ ’ (Toddler) ଯାହା  ପିଲାର ୧ ବର୍ଷରୁ ୩ ବର୍ଷ ପୂରିଲା ପର୍ଯ୍ୟନ୍ତ ସମୟଖଣ୍ଡକୁ ବୁଝାଇଥାଏ । ଏ ବେଳରେ ପିଲା ଗୁରୁଣ୍ଡିବାଠାରୁ ଆରମ୍ଭ କରି  ଖଣ୍ଡି ଚଲା ଓ ପଡ଼ିଉଠି ନିଜେନିଜେ ଚାଲିବା ପାଇଁ ସମର୍ଥ ହୋଇଥାଏ । ତା’ପର ପର୍ଯ୍ୟାୟ ଅର୍ଥାତ ୩ ବର୍ଷରୁ ୫ବର୍ଷ ବୟସର ପିଲାକୁ ‘ବିଦ୍ୟାଳୟଗାମୀ ’(school child) ପିଲା ବୋଲି କୁହାଯାଇଥାଏ । ଆଦ୍ୟ ଶୈଶବ ଓ ପୋଗଣ୍ଡାବସ୍ଥାରେ  ବାନ୍ତି ମୁଖ୍ୟତଃ ଶରୀରତାତ୍ତ୍ବିକ (Physiological)କାରଣମାନଙ୍କ ଯୋଗୁ ହୋଇଥାଏ । ମାତ୍ରାଧିକ ଖୁଆଇବା, ପିଲାଅତି ବେଶୀ କାନ୍ଦିବା , ଚୋବାଇ ଶିଖିବା ପୂର୍ବରୁ କଠିନ ଖାଦ୍ୟପଦାର୍ଥ ଖୁଆଇବା ଆଦି ଶିଶୁଠାରେ ବାନ୍ତି ପ୍ରବଣତା ସୃଷ୍ଟି । ସେହିପରି ପ୍ରାକ୍ ଅଧ୍ୟାୟୀ ଓ ବିଦ୍ୟାଳୟ ଯାଉଥିବା ପିଲାକୁ ସବୁବେଳେ ସର୍ଦ୍ଦି ଲାଗି ରହୁଥିଲେ ନାସାସ୍ରାବ ବେଳେବେଳେ ଗ୍ରସନୀ ବା ସ୍ବର ପେଟିକା ସଂସ୍ପର୍ଶରେ ଆସି ‘ଉଦ୍ଦୀପକ କାଶ’ (irritating cough) ସୃଷ୍ଟି କରେ ; ଫଳରେ ଓକାଳ ଆସି ବାନ୍ତି ହୋଇଯାଏ । ବିଶେଷ କରି ସକାଳ  ସମୟରେ ଏହା ପରିଲିକ୍ଷିତ ହୋଇଥାଏ । ତା’ ଛଡ଼ା ନିଦାନଭିତ୍ତିକ କାରଣମାନଙ୍କ ମଧ୍ୟରେ ଆଦ୍ୟଶୈଶବ ଓ ପୋଗଣ୍ଡାବସ୍ଥାରେ ବହୁପ୍ରକାର ଜୀବାଣୁ ଓ ଭୂତାଣୁ ସଂକ୍ରମଣ ;  (Space occupying lesions); ରକ୍ତସ୍କନ୍ଦ (Hematoma); ଆନଃକରୋଟୀୟ ରକ୍ତସ୍ରାବ  (Intracranial hemorrhage) ଆଦି ସ୍ନାୟୁତନ୍ତ୍ରୀୟ ଦୋଷ , ଗାଈକ୍ଷୀର ଜନିତ ଉପସର୍ଗ  (Allergy) ଏବଂ ବାଲ୍ୟମଧୁମେହ ପ୍ରସୂତି  କିଟୋଏସିଡୋସିସ୍ (Diabetic ketoacidosis) , ୟୁରିମିଆ (Uremia) ଆଦି ପରିକାୟିକ ବିକୃତି ଯୋଗୁ ଛୋଟ ପିଲାଙ୍କର ବାନ୍ତି  ହୋଇଥାଏ ।\r\n\t\tପଢ଼ା ଆରମ୍ଭ କରିଥିବା ୫ରୁ ୧୦ ବର୍ଷ ବୟସ୍କ ବାଳକ /ବାଳିକାମାନେ ମଧ୍ୟ କେତେକ ନିଦାନଭିତ୍ତିକ  କାରଣରୁ ବାନ୍ତି କରିଥା’ ନ୍ତି  । ସେ ସବୁ ହେଲା- \r\n(କ) ସଂକ୍ରମଣ (Infections)- ଜୀବାଣୁ ବା ଭୂତାଣୁ ଜନିତ ଜଠର – ଆନ୍ତ୍ର- ପ୍ରଦାହ (Bacterial or Viral Gastroenteritis) , ଭୂତାଣୁସୃଷ୍ଟ ଯକୃତ ପ୍ରଦାହ , ଉଗ୍ର ଅଗ୍ନ୍ୟାଶୟ ପ୍ରଦାହ (Acute Pancreatities)  ମସ୍ତିଷ୍କ ପ୍ରଦାହ , ମସ୍ତିଷ୍କାବରଣୀ ପ୍ରଦାହ , ମୂତ୍ରମାର୍ଗ ସଂକ୍ରମଣ , ମଧ୍ୟକର୍ଣ୍ଣ ପ୍ରଦାହ (Otitis media ), ପର୍ଯ୍ୟୁଦରିକା ପ୍ରଦାହ (Peritonitis) ପ୍ରଭୃତି ।\r\n(ଖ) ତତ୍କାଳ ଶଲ୍ୟୋପଚାର ସାପେକ୍ଷୀ ଉଗ୍ର ପେଟରୋଗ(Acute abdominal surgical emergencies) –  ତୀବ୍ର ଉଣ୍ଡୁକ ପୁଚ୍ଛ ପ୍ରଦାହ (Acute appendicitis),ଅନ୍ତ୍ରାବରୋଧ(Intestinal obstruction),’ଅନ୍ତ୍ରପ୍ରବିଷ୍ଟାନ୍ତ୍ରତା’(Intussusception) ଆଦି କେତକ ଜରୁରି ଅବସ୍ଥା।\r\n(ଗ)ସ୍ନାୟୁଗତ -ବିଭିନ୍ନ ପ୍ରକାର ଅର୍ବୁଦ(Space occupying lesions),ବଥ (Abscess) ‘ଜଳଶୀର୍ଷ’(Hydrocephalus) ଆନ୍ଥଃକରୋଟୀୟ ରକ୍ତସ୍ରାବ,ଉଦରବାତ(Abdominal epilepsy)ପ୍ରଭୃତି।\r\n(ଘ)ପରିକାୟିକ -ସହଜାତ ପରିକାୟନ ଆଧାରି ରୋଗ (Inborn errors of metabolism ),ମଧୁମେହ ପ୍ରସୂତ କିତୋଏସିଡୋସିସ୍,ୟୁରିମିଆ ପ୍ରଭୃତି ।\r\n(ଙ)ଗରିଳ(Toxic)-ପରିପାକ ତନ୍ତ୍ରରେ ଉତ୍ତେଜନା ସୃଷ୍ଟିକାରୀ ଖାଦ୍ୟପଦାର୍ଥ ବା ଔଷଧି(Irritant food or drug)    , ବିଷାୟିତ ଖାଦ୍ୟଗ୍ରହଣ(Food poisioning)ଆଦି ।\r\n                          ଉପରଲିଖିତ କାରଣଗୁଡିକୁ ଅନୁଧ୍ୟାନ କାଲେ ଜଣାଯାଏ ଯେ ପିଲାଙ୍କୁ ବାନ୍ତି ହେବାର କାରଣ ବହୁବିଧ।କାରଣ ଗୁଡିକ ଅତି ସାଧାରଣ ବା ବେଳେବେଳେ ନିର୍ଦ୍ଧିଷ୍ଟ ନିଦାନଭିତ୍ତିକ ହୋଇଥାଏ। ଅଧିକାଂଶ କ୍ଷେତ୍ରରେ ଶୈଶବ ଓ ପୋଗଣ୍ଡାବସ୍ଥାରେ ହେଉଥିବା ବାନ୍ତି ସାଧାରଣତଃ ନିଦାନଭିତ୍ତିକ ବା ସ୍ଥାନିକ ବିକାରକୃତି(Localised lesions)  ଯୋଗୁ ହୋଇ ନଥାଏ। ଏ ବେଳର ବାନ୍ତି ବାରମ୍ବାର କିମ୍ବା ଅଧିକ ପରିମାଣରେ ମଧ୍ୟ ହୁଏନାହିଁ;ତେଣୁ ବାନ୍ତି ଯୋଗୁ ପିଲାର ଜଳସ୍ବଳ୍ପତା ବା ଅପୁଷ୍ଟି ଘଟିବାର ଆଶଙ୍କା ଉପୁଜେ ନାହିଁ।ଏ ବୟସରେ ପିଲାଙ୍କୁ ଜ୍ବର ଆସିଲେ ବେଳେବେଳେ ଆଶଙ୍କା ଉପୁଜେ ନାହିଁ। ଏ ବୟସରେ ପିଲାଙ୍କୁ ଜ୍ବର ଆସିଲେ ବେଳେବେଳେ  ସେମାନେ ବାନ୍ତି କରିପାକାନ୍ତି ।ଯେଉଁ କ୍ଷେତ୍ରରେ ବାନ୍ତି ବାରମ୍ବାର ଓ ବେଶୀ ପରିମାଣରେ ହୁଏ ଏବଂ ଦିନପରେ ଦିନ ଲାଗିରହେ,ସେ କ୍ଷେତ୍ରରେ ବାନ୍ତି ର ନିଦାନଭିତ୍ତିକ କାରଣର ସମ୍ଭାବନା ଅଧିକ ହୋଇଥାଏ।ବଡପିଲା ବିଶେଷତଃ ୭/୮ ବର୍ଷରୁ ଅଧିକ ବୟସ୍କ ପିଲାଙ୍କ କ୍ଷେତ୍ରରେ ବାନ୍ତି ବାରମ୍ବାର ଲାଗି ରହୁଥିଲେ ଉଣ୍ଡୁକପୁଚ୍ଛ ପ୍ରଦାହ,ଅଧକପାଳି ବା migraine ,ଜଠର-ଆନ୍ତ୍ରିକ ଦୋଷତ୍ରୁଟି (Gastrointestinal disturbances ) ଆଦି ବିଷୟରେ ପ୍ରଥମେ ବିଚାର କରିବାକୁ ପଡିଥାଏ।ଉପଯୁକ୍ତ ପରିକ୍ଷା ନୀରିକ୍ଷା ପରେ ନିର୍ଦ୍ଧିଷ୍ଟ କାରଣ ଜାଣି ଯଥାଯଥ ଚିକିତ୍ସା ବ୍ୟବସ୍ଥା କରାଯାଇଥାଏ।\r\nବାନ୍ତିର ପ୍ରତିକାର ଓ ଚିକିତ୍ସା \r\n            ଅନେକ ପିଲା ବେଳେବେଳେ ସାମାନ୍ୟ ସାମାନ୍ୟ କାରଣ ଯୋଗୁ ବାନ୍ତି କରୁଥାନ୍ତି;ଏ କ୍ଷେତ୍ରରେ ଆତଙ୍କିତ ହେବା ଉଚିତ ନୁହେଁ;ପିଲାଙ୍କୁ ଠିକ୍ ଭାବେ ବସାଇ ବା ଶୁଆଇ ଅଳ୍ପ ଅଳ୍ପ କରି ଥଣ୍ଡାପାଣି ପିଆଇବା ଦରକାର – କେବେ ବି ଗରମ ଚାହା , କଫି ବା କାର୍ବୋନେଟେଡ଼୍ ପାନୀୟ ଦେବା ଉଚିତ ନୁହେଁ , କାରଣ ଏ ସବୁ ‘ବାନ୍ତି ପ୍ରତିବର୍ତ୍ତ ପ୍ରକ୍ରିୟା’  (Vomiting reflex )କୁ ବଢ଼ାଇଥାଏ । ବାରମ୍ବାର ତଥା ବେଶୀ ପରିମାଣରେ ବାନ୍ତି ହେବା  ଦିନ ଦିନ ଧରି ଲାଗି ରହୁଥିଲେ ତାହା ଅଣଦେଖା କରିବା ଉଚିତ ନୁହେଁ । ଯଥୋଚିତ ନିଦାନ – ପରୀକ୍ଷା ସାହାଯ୍ୟରେ ବାନ୍ତିର ସଠିକ କାରଣ ନିର୍ଣ୍ଣୀତ ହେବା ଜରୁରୀ ହୋଇଥାଏ । ଠିକ୍ କାରଣ  ଜଣାଗଲା ପରେ ଭେଷଜ ବା ଶଲ୍ୟଚିକିତ୍ସା ବିଶେଷଜ୍ଞଙ୍କ ଦ୍ବାରା ଯଥୋଚିତ ଚିକିତ୍ସା କରାଗଲେ  ନିଶ୍ଚିତ ସୁଫଳ ମିଳିଥାଏ । ଘନଘନ ବାନ୍ତି ଯୋଗୁ ଦେହର ଜଳୀୟଅଂଶ ଓ ଇଲେକଟ୍ରୋଲାଇଟ୍ ହ୍ରାସ ଘଟିଥିଲେ ଶିରା ମାଧ୍ୟମରେ ତୁରନ୍ତ ସେ ସବୁର ପୁନର୍ଯୋଗାଣ ବ୍ୟବସ୍ଥା କରିବାକୁ ପଡ଼ିଥାଏ ।ବାରମ୍ବାର ବାନ୍ତି ଯୋଗୁଁ ବେଳେବେଳେ ପିଲାଙ୍କଠାରେ ଅପୁଷ୍ଟି ଉପସର୍ଗ ପ୍ରକାଶ ପାଏ ; ତାଙ୍କ ଶାରୀରିକ ବୃଦ୍ଧିବିକାଶ ଠିକ ଭାବେ ହୁଏନା ଏବଂ ଓଜନ ବଢ଼େ ନାହିଁ । ତେଣୁ ଏପରି କ୍ଷେତ୍ରରେ ଡାକ୍ତରଙ୍କ ପରାମର୍ଶ ଅନୁଯାୟୀ ଆବଶ୍ୟକ ପୁଷ୍ଟିକର ଖାଦ୍ୟ ଯୋଗାଇବାକୁ ପଡ଼ିଥାଏ । \r\nମନେ ରଖିବାକୁ ହେବ ଯେ ପିଲାଙ୍କଠାରେ ବାନ୍ତି ଉପକ୍ରମ ଆରମ୍ଭ ହେଲା ମାତ୍ରେ ବିନା ଡାକ୍ତରୀ ପରାମର୍ଶରେ ଅନେକ ବାପ –ମା’ ଯେପରି ପିଲାଙ୍କୁ ଫିନୋଥାୟାଜିନ୍ (Phenothiazine) ଜାତୀୟ ଔଷଧ ନିଜେନିଜେ ଦେଇ ଦେଉଛନ୍ତି , ତାହା ଆଦୌ ସ୍ପୃହଣୀୟ ବା କରଣୀୟ ନୁହେଁ । \r\n',health
'ଜଉ କଳା\n\nଜଉ କଳା ଲାଖ ଜଉକୁ ବ୍ୟବହାର କରି ତିଆରି କରାଯାଉଥିବା ନାନାଦି କଳାକୃତିକୁ ବୁଝାଇଥାଏ । ଓଡ଼ିଶାର ବାଲେଶ୍ଵରଠାରେ ପୁରାତନ ଜଉ କଳାର ଆରମ୍ଭ । ଏହା ଏକ ପାରମ୍ପରିକ ଓ ଲୁପ୍ତପ୍ରାୟ ଓଡ଼ିଆ କଳା । ଆଗରୁ ମେଳାମାନଙ୍କରେ ପ୍ରଚୁର ଭାବରେ ଜଉ କଣ୍ଢେଇ ମିଳୁଥିଲା ।\n\nପ୍ରକାର\n\nଜଉ କଣ୍ଢେଇ\n\nବାଲେଶ୍ଵରୀ ଜଉ କଣ୍ଢେଇ ଏକ ଜଉ ବା ଲାଖରୁ ତିଆରି ଏକ ପ୍ରକାରର କଣ୍ଢେଇ । ଆଗକାଳରେ ଜଉ ବା ଲାଖ ଅଧିକ ପରିମାଣରେ ମିଳୁଥିବାରୁ ଏଥିରେ କମ ଦରରେ କଣ୍ଢେଇ ସବୁ ତିଆରି କରାଯାଇ ପାରୁଥିଲା ।\n\nଜଉ ଶଙ୍ଖା ବା ଚୁଡ଼ି\n\nବାହାଘର ସମୟରେ କନିଆଁମାନଙ୍କୁ ଏହି ଚୁଡ଼ି ପିନ୍ଧାଯାଇଥାଏ । ଓଡ଼ିଶାର ଅନେକ ସ୍ଥାନରେ ଏବେ ବି ଜଉ ଶଙ୍ଖା ବା ଚୁଡ଼ି ନାରୀମାନେ ପିନ୍ଧିଥାନ୍ତି । ପୋଡ଼ା ମାଟିରେ ତିଆରି ଚୁଡ଼ି ଉପରେ ଗରମ ଲାଖର ଆବରଣ ଦିଆଯାଇ ସେଥିରେ ଛୋଟ ଛୋଟ ଆରିସି (ଆଇନା), ଧାତବ କୋଟିକମ କରା ଅଂଶ ସବୁ ଖଞ୍ଜାଯାଇଥାଏ । ଏହା ଦେଖିବାକୁ ବହୁତ ସୁନ୍ଦର ହୋଇଥାଏ ।\n\nଇତିହାସ\n\nବାହାଘର ବେଳରେ ବରକନିଆଁଙ୍କୁ ଜଉ କଣ୍ଢେଇ ଯୋଡ଼ା ଉପହାର ଦେବର ବିଧି ରହିଅଛି ଯାହା ସେମାନଙ୍କ ସୁଖୀ ଜୀବନ କାମନା କରି କରାଯାଇଥାଏ । ଏହି ପ୍ରକାର ଜଉ କଣ୍ଢେଇରେ ଗୋଟିଏ ବର ଓ ଗୋଟିଏ କନିଆଁ ରହିଥାଏ ।\n\nଆଗରୁ ଏହି ଜଉ କଣ୍ଢେଇକୁ ନେଇ ପିଲାମାନେ ଖେଳୁଥିଲେ । ପିଲାମାନଙ୍କ ଜଉ କଣ୍ଢେଇ ବାହାଘର ମଧ୍ୟ କରାଯାଉଥିଲା । ଏଥିପାଇଁ ପାଲିଙ୍କି ବା ଟେମଜାନିର ବ୍ୟବହାର କରାଯାଉଥିଲା । ଏହି ବର କନିଆଁ ବାହାଘର ବାଲେଶ୍ଵରୀ ଲୋକ ପର୍ବ ଭାବରେ ଖ୍ୟାତି ଅର୍ଜନ କରିଥିଲା ।\n\nତିଆରି ପ୍ରଣାଳୀ\n\nପ୍ରଥମେ କଞ୍ଚା ମାଟିରେ କଣ୍ଢେଇ ସବୁ ତିଆରି କରାଯାଇ ଏହି ମାଟି କଣ୍ଢେଇ ସବୁକୁ ଭାଟିରେ ପୋଡ଼ାଯାଇ ଥାଏ । ତହିଁରେ ଜଉର ଆବରଣ ଦିଆଯାଏ । ରଙ୍ଗ ମାନିଲା ପରି ସରୁ ସରୁ ଜଉ ସୂତାରେ କୋଟିକମ କରାଯାଏ । ପୋଡ଼ା ମାଟି କଣ୍ଢେଇର ଭିତର ଭାଗ ଟାଣ ଥାଏ ଓ ବାହାର ଭାଗ ଜଉ ଆବରଣ ହେତୁ ପିଚ୍ଛିଳ ହୋଇଥାଏ ଓ ଦେଖିବାକୁ ସୁନ୍ଦର ଦିଶେ । ଜଉ କଣ୍ଢେଇ ମୁଖ୍ୟତଃ ବର କନିଆଁ କଣ୍ଢେଇ ହୋଇଥିଲେ ହେଁ ପାଲିଙ୍କି, ଗଣେଶ, ହାତୀ, ଘୋଡ଼ା, ଷଣ୍ଢ, ମୟୂର, ହଂସ ଆଦି ମଧ୍ୟ ତିଆରି କରାଯାଇଥାଏ । କଣ୍ଢେଇ ରଙ୍ଗ କଲାବେଳେ ବରକୁ ନାରଙ୍ଗୀ ଓ କନିଆଁକୁ ହଳଦୀ ରଙ୍ଗ ଦିଆଯାଇଥାଏ ।\n\n\n',general
'ନୀଳକଣ୍ଠ ଦାସ\nନୀଳକଣ୍ଠ ଦାସ (୧୮୮୪-୧୯୬୯) ଭାରତର ଓଡ଼ିଶାର ପୁରୀ ଜିଲାର ସାଖିଗୋପାଳ ଠାରେ ୧୮୮୪ରେ ଜନ୍ମିତ ଜଣେ ପ୍ରକ୍ଷାତ ଲେଖକ, ସାମ୍ବାଦିକ ଓ ସ୍ଵାଧିନତା ସଂଗ୍ରାମୀ । ତାଙ୍କୁ ଶ୍ରଦ୍ଧାରେ ପଣ୍ଡିତ ନୀଳକଣ୍ଠ ଦାସ ବୋଲି ମଧ୍ୟ ଡକାଯାଇଥାଏ ।\n\nଶିକ୍ଷା ଓ ଜୀବନ\nପଣ୍ଡିତ ନୀଳକଣ୍ଠ ଦର୍ଶନ ଶାସ୍ତ୍ରରେ କଲିକତା ବିଶ୍ୱବିଦ୍ୟାଳୟରୁ ଏମ.ଏ. ଡିଗ୍ରୀ ହାସଲ କରିଥିଲେ । ସେତେବେଳେ ତାହାର ମାନ ଖୁବ ଅଧିକ ଥିବାରୁ ତାଙ୍କୁ ଫିରିଙ୍ଗି ସରକାରଙ୍କ ଅଧିନରେ ଅନେକ ଉଚ୍ଚ ବେତନଯୁକ୍ତ ଚାକିରି ମିଳିଥିଲା, ତେବେ ସେ ତାହାକୁ ଗ୍ରହଣ ନକରି ସତ୍ୟବାଦୀ ବନ ବିଦ୍ୟାଳୟର ପ୍ରଧାନ ଶିକ୍ଷକ ଭାବରେ କାମ ଆରମ୍ଭ କରିଥିଲେ ।\n\nରଚନାବଳୀ\n\nତାଙ୍କର ସାହିତ୍ୟକୁ ଅବଦାନ ଅକଳନୀୟ । ସେ ମୁଖ୍ୟତ କବିତା କ୍ଷେତ୍ରରେ ଅନେକ ଉପାଦେୟ କବିତା ପୋଥି ରଚିଯାଇଛନ୍ତି । ସେସବୁ ଭିତରେ କୋଣାର୍କ ଓ ମାୟାଦେବୀ ଅନ୍ୟତମ ।\n\nଏହାଛଡ଼ା ସେ ଜଣେ ଅନୁବାଦକ ଭାବରେ \"ଲର୍ଡ଼ ଟେନିସନ\"ଙ୍କ କବିତାକୁ ଓଡ଼ିଆରେ ଦାସ ନାୟକ ଓ ପ୍ରଣୟିନୀ ନାଆଁରେ ଅନୁବାଦ କରିଯାଇଛନ୍ତି ।[୧]\n\n    \"ନବଭାରତ\"ର ସମ୍ପାଦକ\n    ସାପ୍ତାହିକ \"ଲୋକମତ\"ର ପ୍ରତିଷ୍ଠାତା\n    ଉତ୍କଳ ସାହିତ୍ୟ ସମାଜର ଆଜୀବନ ସଭ୍ୟ\n\nଓଡ଼ିଶା ପ୍ରଦେଶ ଓ ଭାଷା ଆନ୍ଦୋଳନ\n\nଓଡ଼ିଆ ଭାଷାକୁ ବାକି ପଡ଼ୋଶୀ ଭାଷାଭାଷି ମାନଙ୍କ ଆକ୍ରମଣରୁ ଅଲଗା କରି ସ୍ଵତନ୍ତ୍ର ଭାଷାର ମର୍ଯ୍ୟାଦା ଦେବାରେ ସେ ମୁଖ୍ୟ ଭୂମିକା ନିଭାଇଥିଲେ । ଉତ୍କଳ ଗୌରବ ମଧୁସୂଦନ ଦାସ, ଉତ୍କଳମଣି ପଣ୍ଡିତ ଗୋପବନ୍ଧୁ ଦାସ, ବ୍ୟାସକବି ଫକିର ମୋହନ ସେନାପତି, ସ୍ବଭାବ କବି ଗଙ୍ଗାଧର ମେହେର, କବିବର ରାଧାନାଥ ରାୟ ଓ ଏମିତି ଅନେକ କର୍ମୀ ମାନଙ୍କ ସହ ସେ ଓଡ଼ିଶା ପ୍ରଦେଶ ଗଠନ ପାଇଁ ଆନ୍ଦୋଳନରେ ଯୋଗ ଦେଇଥିଲେ ଯାହାର ଫଳ ସ୍ୱରୂପ ୧ ଏପ୍ରିଲ ୧୯୩୬ରେ ସ୍ଵତନ୍ତ୍ର ଉତ୍କଳ ପ୍ରଦେଶ ଗଠିତ ହେଲା ।\n\nଭାରତର ସ୍ଵାଧିନତାରେ ଭୂମିକା\nସେ ଭାରତର ସ୍ଵାଧିନତା ଆନ୍ଦୋଳନରେ ଜଣେ ସକ୍ରିୟ କର୍ମୀ ଭାବରେ ଅଂଶ ଗ୍ରହଣ କରିଥିଲେ । \"କେନ୍ଦ୍ର ବିଧାନ ସଭା\" ଓ ଓଡ଼ିଶା ବିଧାନ ସଭାରେ ତାଙ୍କର ଓଜସ୍ଵିନୀ ଭାଷଣ ଅନେକଙ୍କୁ ଦେଶସେବା ଆଡ଼କୁ ମୁହାଁଇଥିଲା । ସେ ଏକାଧାରରେ ଜଣେ ଦେଶ ସେବକ, ସୁବକ୍ତା, ସୁଲେଖକ, ବାଗ୍ମୀ ଓ ଭାଷାବିଦ ଥିଲେ । ଜଣେ ସକ୍ରିୟ ସ୍ଵାଧିନତା ସଂଗ୍ରାମୀ ଭାବରେ ସେ ଛୁଆଁ ଅଛୁଆଁ ଭେଦଭାବ ଓ ନାନାଦି ସାମାଜିକ କୁସଂସ୍କାର ବିରୋଧରେ ସ୍ଵର ଉଠାଇଥିଲେ ।\n\n\n\n\nସେ ଗୀତାର ଓଡ଼ିଆରେ ଟୀକା ଲେଖିଥିଲେ । ଏହାଛଡ଼ା ଓଡ଼ିଆ ଭାଷା ଓ ଲିପିର ସୁଧାରରେ ସେ ଅନେକ ପଦକ୍ଷେପ ନେଇଥିଲେ ।\n',general
'ଜଗନ୍ନାଥ ଦାସ\nଜଗନ୍ନାଥ ଦାସ ଓଡ଼ିଆ ଭାଷାର ଜଣେ ମହାନ ସାଧକ ଓ କବି ଥିଲେ ଓ ଓଡ଼ିଆରେ ପୁରାଣ ରଚନା କରିବାରେ ଅନ୍ୟତମ ଥିଲେ । ସେ ଓଡ଼ିଶାର ପୁରୀ ଜିଲାର \"କପିଳେଶ୍ଵର ଶାସନ\"ରେ ୧୪୯୦ ଖ୍ରୀଷ୍ଟାବ୍ଦରେ ଜନ୍ମଗ୍ରହଣ କରିଥିଲେ ।\n\nଜୀବନ କାଳ\nଜଗନ୍ନାଥ ଦାସ\' (୧୪୯୧-୧୫୫୦) (କେତେକ ମତ ଦେଇଥାନ୍ତି ତାଙ୍କ ଜୀବନ କାଳ (୧୪୯୨-୧୫୫୨) ଭିତରେ) ପିତା \"ଭଗବାନ ଦାସ\" ଓ ମାତା \"ପଦ୍ମାବତୀ\"ଙ୍କ ଠାରୁ ଜନ୍ମିତ ଓଡ଼ିଆ ସାହିତ୍ୟର ପଞ୍ଚସଖାଙ୍କ (ଅଚ୍ୟୁତାନନ୍ଦ ଦାସ, ବଳରାମ ଦାସ, ଶିଶୁ ଅନନ୍ତ ଦାସ, ଯଶୋବନ୍ତ ଦାସ) ଭିତରୁ ଜଣେ । ଏହି ପଞ୍ଚସଖା ଓଡ଼ିଶାରେ \"ଭକ୍ତି\" ଧାରାର ଆବାହକ ଥିଲେ । ଶ୍ରୀଚୈତନ୍ୟ ତାଙ୍କର ଭକ୍ତିଭାବରେ ପ୍ରୀତ ହୋଇ ସମ୍ମାନରେ \"ଅତିବଡ଼ି\" ଡାକୁଥିଲେ ଯାହାର ଅର୍ଥ \"ଜଗନ୍ନାଥଙ୍କର ସବୁଠାରୁ ବଡ଼ ଭକ୍ତ\" ।\n\nରଚନାବଳୀ\n\nଶ୍ରୀ ଜଗବନ୍ଧୁ ସିଂହଙ୍କ ମତ ଅନୁସାରେ:\n\n    ଅର୍ଥ କୋଇଲି\n    ଫୁଲତୋଳା ଚ ଉତିଶା\n    ଦୁତି ବୋଧ\n    ଶ୍ରୀ ସତସଙ୍ଗ\n    ତୁଳା ଭିଣା\n    ପସନ୍ଦ ଦଳନ\n    ଗଜ ନିସ୍ତରଣ\n    ଶ୍ରୀମଦ ଭାଗବତ\n    ଜଗନ୍ନାଥ କରିକ\n    ଧ୍ରୁବ ସ୍ତୁତି\n    ମନଶିକ୍ଷା[୧]\n\nପଣ୍ଡିତ ସଦାଶିବ ମିଶ୍ରଙ୍କ ମତ ଅନୁସାରେ\n\n    କୃଷ୍ଣ ଭକ୍ତି କଳ୍ପଲତା\n    କୃଷ୍ଣ ଭକ୍ତି କଳ୍ପଲତା ଫଳମ\n    ନିତ୍ୟ ଗୁପ୍ତମାଳା\n    ଉପସନା ଶତକ\n    ପ୍ରେମ ସୁଧମ୍ବୁଧା\n    ନିତ୍ୟଚାର ଦିକ୍ଷା ସହିତ ଉପାସନା ବିଧି\n    ଶୀର ରାଧା ରସମଞ୍ଜରୀ\n    ନିଳାଦ୍ରିଶତକମ\n\nକୁହାଯାଏ ଯେ ଜଗନ୍ନାଥ ଦାସଙ୍କ ମାଆ ଅବୋଧ୍ୟ ସଂସ୍କୃତର କଠିଣ ପଦାବଳୀ ବୁଝିପାରୁ ନଥିବାରୁ ସେ ତାଙ୍କ ପାଇଁ ସରଳ ଓ ନିରୁତା ଓଡ଼ିଆରେ ଭଗବତ ରଚନା କରିଥିଲେ ଯାହାକୁ ସେ ସବୁଦିନ ନିଜ ମାଙ୍କୁ ଶୁଣାଉଥିଲେ ।\nସର୍ଜନା\nସଂସ୍କୃତ\n\n    ଉପାସନାଶତକମ୍\n    କୃଷ୍ଣଭକ୍ତି-କଳ୍ପଲତା\n    ଜଗନ୍ନାଥ ଚରଣମ୍ବୋଧି ସରଣୀ\n    ନିତ୍ୟ ଗୁପ୍ତମାଳା\n    ନିଳାଦ୍ରିଶତକମ୍\n    ପ୍ରେମସୂଧାମ୍ବୁଧି\n    ଶ୍ରୀରାଧା ରସମଞ୍ଜରୀ\n    ମୃଗୁଣୀ ସ୍ତୁତି\n\n[ବଦଳାଇବେ] ଓଡ଼ିଆ\n\n    ଭାଗବତ (ମୂଳ ଭାଗବତର ଏଗାରଗୋଟି ସ୍କନ୍ଧର ଓଡିଆଭାଷାରେ ବ୍ୟାଖ୍ୟା ପ୍ରଦାନ କରିଅଛନ୍ତି)\n    ଗୁପ୍ତଭାଗବତ\n    ଦାରୁବ୍ରହ୍ମଗୀତା\n    ଗୁଣ୍ଡିଚାବିଜେ\n    ଗୋଲକ ସାରୋଦ୍ଧାର\n    ଶୈବାଗମ ଭାଗବତ\n    ଷୋଳ ଚଉପଦୀ\n    ସତ୍‌ସଙ୍ଗ ବର୍ଣ୍ଣନ\n    ଅର୍ଥକୋଇଲି (କବି ମାର୍କଣ୍ଡଙ୍କ ରଚିତ କେଶବକୋଇଲିର ଆଧ୍ୟାତ୍ମିକ ବ୍ୟାଖ୍ୟା)\n    ତୁଳାଭିଣା (ଶିବ-ପାର୍ବତୀଙ୍କ କଥୋପକଥନ ଛଳରେ ଉତ୍କଳୀୟ ବୈଷ୍ଣବ ଧର୍ମର ବିଶେତ୍ବମାନ ବର୍ଣ୍ଣିତ ହୋଇଅଛି )\n\n[ବଦଳାଇବେ] କାବ୍ୟ\n\n    ଉଷାହରଣ (ଅଷ୍ଟ ଛାନ୍ଦବିଶିଷ୍ଟ)\n\n',general
'ମନୋଜ ଦାସ\n\nମନୋଜ ଦାସ ଓଡ଼ିଆ ଓ ଇଂରାଜୀ ଭାଷାର ଜଣେ ଖ୍ୟାତନାମା ଗାଳ୍ପିକ ଓ ଔପନ୍ୟାସିକ ।\n\nମନୋଜ ଦାସ ଜଣେ ଆନ୍ତର୍ଜାତିକ ଖ୍ୟାତିସମ୍ପନ୍ନ ଓ ଅନେକ ସମ୍ମାନଜନକ ପୁରସ୍କାର ପ୍ରାପ୍ତ ଲେଖକ । ସେ ସାହିତ୍ୟ ଏକାଡ଼େମୀ, ପଦ୍ମଶ୍ରୀ, ସରସ୍ଵତୀ ସମ୍ମାନ ଓ ଭାରତ ସରକାରଙ୍କ ଠାରୁ ସର୍ବୋଚ୍ଚ ସମ୍ମାନ ସାହିତ୍ୟ ଏକାଡେମୀ ଫେଲୋସିପ ଗ୍ରହଣ କରିଛନ୍ତି । ସେ ଟାଇମସ ଅଫ ଇଣ୍ଡିଆ, ହିନ୍ଦୁସ୍ଥାନ ଟାଇମସ, ଦି ହିନ୍ଦୁ, ଷ୍ଟେଟ୍ସମ୍ୟାନ ଆଦି ଅନେକ ଦୈନିକ ଜଣାଶୁଣା ଖବରକାଗଜରେ ଲେଖାମାନ ଲେଖିଛନ୍ତି । ତାଙ୍କର ଲେଖା ଗଭୀର ସତକଥା, ନାନା ଅସୁବିଧା ଭିତରେ ଲୁଚି ରହିଥିବା ଘଟଣା, ଏକାସାଙ୍ଗରେ ବ୍ୟଙ୍ଗ ଓ ଗଭୀର ଦର୍ଶନରେ ଭରା ।\n\nମନୋଜ ଦାସ ଓଡ଼ିଶାର ବାଲେଶ୍ଵର ଜିଲାର ଶଙ୍ଖାରିଠାରେ ଫେବ୍ରୁଆରି ୨୭, ୧୯୩୪ରେ ଜନ୍ମ ନେଇଥିଲେ । ୧୯୬୩ ଠାରୁ ସେ ପଣ୍ଡିଚେରିର ଶ୍ରୀ ଅରବିନ୍ଦ ଆଶ୍ରମଠାରେ କାଳ କାଟୁଛନ୍ତି । ସେ ସେଠାକାର ଶ୍ରୀ ଅରବିନ୍ଦ ଆନ୍ତର୍ଜାତିକ ଶିକ୍ଷା କେନ୍ଦ୍ରରେ ଇଂରାଜୀ ପ୍ରଫେସର ଭାବେ ଶିକ୍ଷାଦାନ କରୁଛନ୍ତି ।\n\nମତାମତ\n\nମନୋଜ ଦାସଙ୍କୁ ତାଙ୍କର ନିଆରା ଲେଖା ଶୈଳୀ ପାଇଁ ଓଡ଼ିଆ ସାହିତ୍ୟର ବିଷ୍ଣୁ ଶର୍ମା ବୋଲି କୁହାଯାଏ ଆଉ ସେଥି ନିମନ୍ତେ ସେ ଭାରତର ଜଣେ ସୁଗାଳ୍ପିକ ଭାବରେ ଜଣାଶୁଣା ।\n\nରଚନାବଳୀ\n    ଉପନ୍ୟାସ\n\n        ଅମୃତ ଫଳ - ୧୯୯୬ (ସରସ୍ବତୀ ସମ୍ମାନ)\n        ଆକାଶର ଇସାରା - ୧୯୯୭\n        ତନ୍ଦ୍ରାଲୋକର ପ୍ରହରୀ - ୨୦୦୦\n        ପ୍ରଭଞ୍ଜନ\n        ଗୋଧୁଳିର ବାଘ\n        କନକ ଉପତ୍ୟକାର କାହାଣୀ\n    ଗଳ୍ପ\n\n        ଶେଷ ବସନ୍ତର ଚିଠି, ୧୯୬୬\n        ମନୋଜ ଦାସଙ୍କ କଥା ଓ କାହାଣୀ, ୧୯୭୧\n        ଧୂମ୍ରାଭ ଦିଗନ୍ତ ଓ ଅନ୍ୟ କାହାଣୀ, ୧୯୭୧\n        ଦି କ୍ରୋକୋଡାଇଲ ଲେଡି: ଏ କଲେକସନ ଅଫ ଷ୍ଟୋରିଜ, ୧୯୭୫\n        ମନୋଜ ପଞ୍ଚବିଂଶତି, ୧୯୭୭\n        ଦି ସବମର୍ଜଡ ଭ୍ୟାଲି ଆଣ୍ଡ ଅଦର ଷ୍ଟୋରିଜ, ୧୯୮୬\n        ସାଇକ୍ଲୋନସ, ୧୯୮୭\n        ଏ ଟାଇଗର ଆଟ ଟୁଇଲାଇଟ\n        ଫେଆରବେଲ ଟୁ ଅ ଘୋଷ୍ଟ: ସର୍ଟ ଷ୍ଟୋରିଜ ଆଣ୍ଡ ଅ ନଭେଲେଟେ, ୧୯୯୪\n        ଲେଜେଣ୍ଡ ଅଫ ଦି ଗୋଲ୍ଡେନ ଭ୍ୟାଲି, ୧୯୯୬\n        ଆରଣ୍ୟକ\n        ଭିନ୍ନ ମଣିଷ ଓ ଅନ୍ୟାନ୍ୟ କାହାଣୀ\n        ଆବୁପୁରୁଷ ଓ ଅନ୍ୟାନ୍ୟ କାହାଣୀ\n        ଲକ୍ଷ୍ମୀର ଅଭିସାର\n        ଅବୋଲକରା କାହାଣୀ\n        ଅରଣ୍ୟ ଉଲ୍ଲାସ\n        ଚେଜିଙ୍ଗ ଦି ରେନବୋ: ଗ୍ରୋଇଙ୍ଗ ଅପ ଇନ ଆନ ଇଣ୍ଡିଆନ ଭିଲେଜ, ୨୦୦୪\n\n\n\n\n',general
'ରମାକାନ୍ତ ରଥ\nରମାକାନ୍ତ ରଥ (ଜନ୍ମ ୧୩ ଡିସେମ୍ବର ୧୯୩୪) ଓଡିଆ ସାହିତ୍ୟର ଜଣେ ଆଧୁନିକ କବି । ସେ ଓଡ଼ିଶାର କଟକ ଠାରେ ୧୯୩୪ରେ ଜନ୍ମ ନେଇଥିଲେ । ସେ ଇଂରାଜୀରେ ରେଭେନ୍ସା କଲେଜରୁ ଏମ.ଏ. କରିବା ପରେ ୧୯୫୭ରେ ଭାରତୀୟ ପ୍ରଶାସନିକ ସେବାରେ ଯୋଗ ଦେଇଥିଲେ ।\n\nପଦାଧିକାରୀ\n୧୯୫୭ରୁ ସେ ଭାରତୀୟ ପ୍ରଶାସନିକ ସେବାରେ ଯୋଗ ଦେଇଥିଲେ ଓ ସଚିବ ଭାବରେ ଅନେକ ବର୍ଷ କମ ତୁଲାଇଥିଲେ । ୧୯୯୩-୧୯୯୮ ଯାଏଁ ସେ କେନ୍ଦ୍ର ସାହିତ୍ୟ ଏକାଡେମିର ଉପ-ସଭାପତି ଓ ୧୯୯୮-୨୦୦୩ ଯାଏଁ କେନ୍ଦ୍ର ସାହିତ୍ୟ ଏକାଡେମି, ଦିଲ୍ଲୀର ସଭାପତି ଭାବରେ କାମ ତୁଲାଊଥିଲେ ।\n\nଫେବ୍ରୁଆରି ୨୦୦୯ରେ ସେ ଫେଲୋସିପ ସମ୍ମାନ ଲାଭ କରିଥିଲେ । ଏହି ସମ୍ମାନ ଲାଭ କରିବାରେ ସେ ହେଉଛନ୍ତି ୩ୟ ଓଡ଼ିଆ ।\n\nସାହିତ୍ୟ ସର୍ଜନା\n\nରମାକାନ୍ତ ରଥଙ୍କ ଲେଖାରେ ଆଧ୍ୟାତ୍ମିକ ଓ ଆଦିଭୌତିକ କଳ୍ପନାର ବ୍ୟବହାର ଦେଖାଯାଏ । ଏହା ତାଙ୍କର ରାଧାଙ୍କୁ ନେଇ ଲେଖା ଶ୍ରୀ ରାଧା ଓ ସପ୍ତମ ଋତୁରେ ଦେଖିବାକୁ ମିଳିଥାଏ ।\n\nକବିତା\n\n    \"କେତେ ଦିନର\" (୧୯୬୨)\n    \"ଅନେକ କୋଠରୀ\" (୧୯୬୭)\n    \"ସନ୍ଧିଗ୍ଧ ମୃଗୟା\" (୧୯୭୧)\n    \"ସପ୍ତମ ଋତୁ\" (୧୯୭୭)\n    \"ସଚିତ୍ର ଅନ୍ଧାର\" (୧୯୮୨)\n\nଲମ୍ବା କବିତା\n\n    ଶ୍ରୀ ରାଧା (୧୯୮୪)\n    ଶ୍ରୀ ପଳାତକ (୧୯୯୭)\n\n\n',general
'ଓଡ଼ିଶା\nଓଡ଼ିଶା ଭାରତର ପୂର୍ବରେ ଥିବା ଏକ ସ୍ଵତନ୍ତ୍ର ରାଜ୍ୟ । ଏହା ଏପ୍ରିଲ ୧, ୧୯୩୬ରେ ଭାଷା ଭିତ୍ତିରେ ଏକ ଅଲଗା ରାଜ୍ୟ ଭାବରେ ନବଗଠିତ ହୋଇଥିଲା । ଏହି ଦିନକୁ ଓଡ଼ିଶା ଦିବସ ଭାବରେ ପାଳନ କରାଯାଇଥାଏ । ଭୁବନେଶ୍ଵର ଏହାର ରାଜଧାନୀ ଓ ଓଡ଼ିଆ ଏହି ରାଜ୍ୟର ସରକାରୀ ଓ ମୁଖ୍ୟ ଭାଷା ।\n\nଓଡ଼ିଶା ଦିବସ ବା ଉତ୍କଳ ଦିବସ ପହିଲା ଏପ୍ରିଲ ଦିନ ସମଗ୍ର ଓଡ଼ିଶାରେ ପାଳନ କରାଯାଏ । ଏପ୍ରିଲ ପହିଲା ୧୯୩୬ରେ ଓଡ଼ିଶା ରାଜ୍ୟ ଗଠନ ହେବା ଦିନରେ ଏହା ପାଳନ କରାଯାଏ ।\n\n୧୫୬୮ରେ ଶେଷ ହିନ୍ଦୁ ରଜା ମୁକୁନ୍ଦ ଦେବଙ୍କ ଦେହଛାଡିବା ପରେ, ବ୍ରିଟିଶ ଶାସନରୁ ଅଲଗା ହୋଇ ଓଡ଼ିଶାକୁ ଏକ ଅଲଗା ରାଜ୍ୟ କରିବା ପାଇଁ ଉତ୍କଳ ଗୌରବ ମଧୁସୂଦନ ଦାସ, ବ୍ୟାସକବି ଫକିର ମୋହନ ସେନାପତି, ଉତ୍କଳମଣି ପଣ୍ଡିତ ଗୋପବନ୍ଧୁ ଦାସ, ପଣ୍ଡିତ ନୀଳକଣ୍ଠ ଦାସ, ଗଙ୍ଗାଧର ମେହେର, କବିବର ରାଧାନାଥ ରାଏ, ବାମଣ୍ଡାର ରଜା ସୁଢଳ ଦେବ ଓ ମୟୁରଭଞ୍ଜର ରଜା ମହାରାଜା କୃଷ୍ଣଚନ୍ଦ୍ର ଗଜପତିଙ୍କ ଚେଷ୍ଟାରେ ଓଡ଼ିଶାକୁ ଏକ ଅଲଗା ରାଜ୍ୟ କରିବା ପାଇଁ ଆନ୍ଦୋଳନ ତେଜିଥିଲା । ପହିଲା ଓଡ଼ିଶା ରାଜ୍ୟ ଛଅଟି ଜିଲ୍ଲା- କଟକ, ପୁରୀ, ବାଲେଶ୍ଵର, ସମ୍ବଲପୁର, କୋରାପୁଟ ଓ ଗଞ୍ଜାମକୁ ନେଇ ତିଆରି କରାଯାଇଥିଲା । ସାର ଅସ୍ଟିନ ହବାକ ଓଡ଼ିଶାର ପହିଲା ରାଜ୍ୟପାଳ ଭାବରେ ଶପଥ ନେଇଥିଲେ ।  ଏବେ ଓଡ଼ିଶାରେ ୩୦ଟି ଜିଲ୍ଲା ଅଛି ।\n\nଅନୁଗୁଳ ଜିଲା\n\nଅନୁଗୁଳ ଜିଲ୍ଲା ଓଡ଼ିଶାର ଏକ ପ୍ରଶାସନିକ ଜିଲ୍ଲା । ଅନୁଗୋଳ ସହର ଏହି ଜିଲାର ପ୍ରଶାସନିକ ମୁଖ୍ୟ ସହର ।\n\nକଟକ ଜିଲା\n\nକଟକ ଭାରତର ଓଡ଼ିଶା ରାଜ୍ୟର ଏକ ଜିଲା ଓ କଟକ ସହର ଓଡ଼ିଶାର ଏକ ପ୍ରମୁଖ ସହର ଓ ପୁରାତନ ରାଜଧାନୀ । \nକଟକର ମୂଳ ଇତିହାସ କେଶରୀ ବଂଶ ସହ ଜୋଡ଼ା । କେଶରୀ ବଂଶର ରାଜା ନୃପ କେଶରୀଙ୍କ ଦ୍ବାରା ୯୮୯ ଖ୍ରୀ.ଅ.ରେ ଏକ ସେନା ଛାଉଣି ଭାବରେ କଟକର ପ୍ରତିଷ୍ଠା ହୋ‍ଇଥିଲା । ପୁରୀ ଜଗନ୍ନାଥ ମନ୍ଦିରର ମାଦଳା ପାଞ୍ଜିରୁ ଏହାର ପ୍ରମାଣ ମିଳିଥାଏ । ସନ ୧୦୦୨ରେ ରାଜା ମର୍କତ କେଶରୀଙ୍କ ଶାସନ କାଳରେ ମହାନଦୀ ଉପରେ ପଥର ବନ୍ଧ ତିଆରି ହୋଇଥିଲା, ଆଉ ଲୋକଙ୍କୁ ବନ୍ୟା ଦାଉରୁ ବଞ୍ଚାଇବା ପାଇଁ ଏହି ପଥରବନ୍ଧ ତିଆରି ପଛରେ ଥିଲେ ସେକାଳର କୁଶଳୀ ବିନ୍ଧାଣି ବାଇଧର ମୁଣ୍ଡି (ଲୋକତୁଣ୍ଡରେ ବାଇମୁଣ୍ଡି ନାଆଁରେ ଜଣାଶୁଣା) ।\n\nକେଶରୀ ବଂଶ ପରେ କଟକ ୧୨୧୧ ଖ୍ରୀ.ଅ.ରେ ଗଙ୍ଗ ବଂଶଜ ଅନଙ୍ଗଭୀମଦେବଙ୍କ ସାମ୍ରାଜ୍ୟର ରାଜଧାନୀ ରୂପେ ରହିଥିଲା । ଗଙ୍ଗ ବଂଶ ପରେ କ୍ଷମତାରେ ଥିବା ସୂର୍ଯ୍ୟବଂଶଜ ଗଜପତି ରାଜା (୧୪୩୫-୧୫୪୧ ଖ୍ରୀ.ଅ.) ମାନେ ମଧ୍ୟ କଟକକୁ ନିଜ ରାଜଧାନୀର ମାନ୍ୟତା ଦେଇଥିଲେ । ଓଡ଼ିଶାର ଶେଷ ହିନ୍ଦୁ ରାଜା ମୁକୁନ୍ଦଦେବଙ୍କ ଅନ୍ତେ କଟକ ମୁସଲିମ ଓ ମୋଗଲ ମାନଙ୍କ ଅକ୍ତିଆରକୁ ‍ଆସିଥିଲା କଟକ ।\n\nଅଠର ଦଶକର ମଝି ଆଡକୁ, ପ୍ରାୟ ୧୭୫୦ ବେଳକୁ କଟକ ମରହଟ୍ଟା ମାନଙ୍କ ଅଧୀନକୁ ଆସିଲା | ନାଗପୁରର ମରହଟ୍ଟା ଏବଂ କୋଲକାତା (ତତ୍କାଳୀନ କଲିକତା)ର ଇଂରେଜ ବଣିକ ମାନଙ୍କ ସହ ଗମନାଗମନ ଓ ଯୋଗାଯୋଗ ଲାଗି ଉତ୍ତମ ସ୍ଥାନରେ କଟକ ଅବସ୍ଥିତ ହୋ‍ଇଥିବାରୁ ଏହି ସମୟରେ କଟକର ବାଣିଜ୍ୟିକ ପ୍ରତିପତ୍ତି ବୃଦ୍ଧି ପାଇଲା | ୧୮୦୩ରେ ଇଂରେଜ ମାନେ କଟକକୁ ଦଖଲ କଲେ ଏବଂ ୧୮୧୬ରେ ଏହାକୁ ଓଡ଼ିଶା ଡିଭିଜନ୍‍ର ରାଜଧାନୀ ଘୋଷିତ କରାଗଲା | ଯଦିଓ ସ୍ବାଧୀନତା ପରବର୍ତ୍ତୀ କାଳରେ ୧୯୪୮ରେ ଭୁବନେଶ୍ୱର ଓଡ଼ିଶାର ରାଜଧାନୀରେ ପରିଣତ ହେଲା ତଥାପି ଶାସନତନ୍ତ୍ରରେ ଏଯାବତ୍ କଟକ ନିଜର ଏକ ସ୍ୱତନ୍ତ୍ର ପତିଆରା ବଜାୟ ରଖିଛି |\n\nକଟକ ଇତିହାସର ମୂକସାକ୍ଷୀ ରୂପେ ଓଡ଼ିଶା ବିଦିତ ପୁରାତନ ବାରବାଟୀ ଦୁର୍ଗ ଏଯାବତ୍ ସଗର୍ବେ ଦଣ୍ଡାୟମାନ | ଏହି ଦୁର୍ଗର ସମୀପରେ ଅତ୍ୟାଧୁନିକ ସୁବିଧାସୁଯୋଗ ଯୁକ୍ତ ବାରବାଟୀ ଷ୍ଟାଡିୟମ୍ ରହିଛି | ଅନେକ ଜାତୀୟ ଏବଂ ଅନ୍ତର୍ଜାତୀୟ ମ୍ୟାଚ୍‍ମାନ ଏହି ଷ୍ଟାଡିୟମ୍‍ରେ ଖେଳାଯାଇସାରିଛି | ନିକଟ ଅତୀତରେ ଦିବାରାତ୍ରି ଖେଳମାନଙ୍କ ଲାଗି ଏଠାରେ ଫ୍ଲଡ୍ ଲାଇଟ୍ ମଧ୍ୟ ଖଞ୍ଜା ଯାଇଛି | ଲୋକମୁଖରେ କଟକ ’ବାଉନ ବଜାର ତେପନ ଗଳି’ର ସହର ରୂପେ ମଧ୍ୟ ସୁବିଖ୍ୟାତ |\n\nସହରଠାରୁ ୧୪ କି.ମି. ଦୂରରେ ବିରିବାତିଠାରେ ଅବସ୍ଥିତ ପରମହଂସନାଥ ମନ୍ଦିର କଟକର ସର୍ବୋଚ୍ଚ ମନ୍ଦିର | ଏତଦ୍‍ବ୍ୟତୀତ କଟକଚଣ୍ଡୀ ମନ୍ଦିର ଓ ଭଟ୍ଟାରିକା ମନ୍ଦିର ମଧ୍ୟ କଟକର ଶୋଭା ବୃଦ୍ଧି କରୁଛନ୍ତି |\n\nଅନ୍ୟାନ୍ୟ ଧର୍ମପୀଠଙ୍କ ମଧ୍ୟରୁ ମୁସ୍‍ଲିମ୍‍ ମାନଙ୍କ ’କଦମ୍ ରସୁଲ୍’ ଓ ଶିଖ୍‍ଙ୍କ \"ଗୁରୁଦ୍ୱାରା ଦାତନ୍ ସାହେବ\" ଅନ୍ୟତମ | ଏହା ବିଶ୍ୱାସ କରାଯାଏ ଯେ କଦମ୍ ରସୁଲ୍‍ରେ ମନିଷୀ ମହମ୍ମଦଙ୍କ ପଦଚିହ୍ନ ରହିଛି | ସେହିପରି ଶିଖ୍ ବିଶ୍ବାସ ଅନୁଯାୟୀ ଶିଖ୍‍ଙ୍କ ପ୍ରଥମ ଧର୍ମଗୁରୁ, ଶ୍ରୀ ଗୁରୁ ନାନକ ଦେବ ନିଜର ପୁରୀ ଯାତ୍ରା କାଳରେ ଏଠାରେ କିଛି ସମୟ ଅବସ୍ଥାନ କରିଥିଲେ ଓ ତାଙ୍କଦ୍ବାରା ଦାନ୍ତକାଠି ରୂପେ ବ୍ୟବହୃତ ହେବା ପରେ ତାଙ୍କରି ଦ୍ବାରା ରୋପିତ ଏକ ବୃକ୍ଷ ଏଠାରେ ଏବେ ମଧ୍ୟ ଏଠାରେ ରହିଛି | ଦାନ୍ତକାଠି ଅନୁସାରେ ଏହାର ନାମ ଗୁରୁଦ୍ୱାରା ଦାତନ୍ ସାହିବ୍ |\nଭୂଗୋଳ\n\nକଟକର ଭୌଗୋଳିକ ଅବସ୍ଥିତି ହେଉଛି ୨୦.୫ ଉ. ୮୫.୮୩ ପୂ. ସମୁଦ୍ର ପତ୍ତନରୁ ଏହାର ହାରାହାରି ଉଚ୍ଚତା ୩୭ ମିଟର (୧୨୧ ଫୁଟ୍) | କଟକ ଉତ୍ତରରେ ମହାନଦୀ ଓ ଦକ୍ଷିଣରେ କାଠଯୋଡି ମଧ୍ୟରେ ଥିବା ତ୍ରିକୋଣଭୂମିରେ ଅବସ୍ଥିତ | କଟକର ଜଳବାୟୁ ଗ୍ରୀଷ୍ମ ଦିନେ ଉଷ୍ମ ଓ ଆର୍ଦ୍ର ଏବଂ ଶୀତ ଦିନେ ଶୀତଳ ଓ ଶୁଷ୍କ | ସହରରେ ଅନୁଭୂତ ସର୍ବୋଚ୍ଚ ତାପମାତ୍ରା ୫୦ ସେ. ହୋ‍ଇଥିବା ବେଳେ ସର୍ବନିମ୍ନ ତାପମାତ୍ରା ୧୦ ସେ. | ଗ୍ରୀଷ୍ମର ପ୍ରଭାବ ମାର୍ଚ୍ଚ ଶେଷରୁ ନେଇ ଜୁନ୍ ମଧ୍ୟଭାଗ ଯାଏଁ ଅନୁଭୂତ ହୁଏ. ଜୁନ୍ ମଧ୍ୟଭାଗରୁ ବର୍ଷାଋତୁର ଆରମ୍ଭ | ସେପ୍‍ଟେମ୍ବରରୁ ଅକ୍‍ଟୋବର ମଧ୍ୟଭାଗ ଯାଏଁ ସର୍ବାଧିକ ବୃଷ୍ଟିପାତ ହୋ‍ଇଥାଏ | କଟକର ବାର୍ଷିକ ହାରାହାରି ବୃଷ୍ଟିପାତ ୧୪୪.୩୯ ସେ.ମି. |\n\nଶୀତଋତୁ ନଭେମ୍ବରରୁ ଆରମ୍ଭ ହୋ‍ଇ ଜାନୁଆରୀ ଆରମ୍ଭ ଯାଏଁ ରହିଥାଏ | ଏହି ସମୟରେ ଶୀତଳ ଉତ୍ତରା ପବନ ବହିବା ସହିତ ଶୀଘ୍ର (୫.୩୦ ଘଟିକା) ସନ୍ଧ୍ୟା ହୋ‍ଇଯାଉଥିବାରୁ ଲମ୍ବା ଓ ଥଣ୍ଡା ରାତି ଅନୁଭୂତ ହୁଏ |\n\nଜାନୁଆରୀ ମଧ୍ୟରୁ ମାର୍ଚ୍ଚ ମଧ୍ୟଭାଗ ଯାଏଁ ବସନ୍ତ ଋତୁର ପ୍ରଭାବ ଦେଖାଯାଏ ଓ ତାପମାତ୍ରା ସର୍ବୋଚ୍ଚ ୩୩.୪ ସେ. ରୁ ୨୨.୨ ସେ. ମଧ୍ୟରେ ରହେ. କଟକ ଭ୍ରମଣ ଲାଗି ଏହା ସର୍ବୋତ୍କୃଷ୍ଟ ସମୟ |\n\n୨୦୦୧ ଜନଗଣନା ଅନୁଯାୟୀ କଟକର ମୋଟ ଜନସଂଖ୍ୟା ୫୩୫,୧୩୯. ମୋଟ ଲୋକସଂଖ୍ୟାର ୫୩\% ପୁରୁଷ ଓ ୪୭\% ମହିଳା | କଟକର ହାରାହାରି ସାକ୍ଷରତା ହାର ୭୫\% ଯାହାକି ଜାତୀୟ ସାକ୍ଷରତା ହାର ୫୯.୫\% ରୁ ଯଥେଷ୍ଟ ଊର୍ଦ୍ଧ୍ୱରେ | ପୁରୁଷ ସାକ୍ଷରତା ହାର ୮୦\% ଓ ମହିଳା ସାକ୍ଷରତା ହାର ୬୯\% | କଟକ ଜନସଂଖ୍ୟାର ୧୦\% ଭାଗ ୬ ବର୍ଷରୁ କମ୍ ବୟସ୍କ ଶିଶୁ |\n\n',general
'ତିଥି\n\nଚନ୍ଦ୍ର ପୃଥିବୀର ଚାରି ପାଖେ ଥରେ ବୁଲି ଆସିଲେ ଗୋଟିଏ ତିଥି ହୁଏ ଏହିପରି ୧୫ ଥର ବୁଲିଲେ ଏକ ପକ୍ଷ ହୁଏ ଦୁଇ ପକ୍ଷରେ ଏକ ମାସ ହୁଏ ପୂଣ୍ଣମୀର ପରଦିନ କୃଷ୍ଣପକ୍ଷର ଆରମ୍ଭ ହୁଏ କୃଷ୍ଣପକ୍ଷର ପ୍ରଥମ ତିଥି ପ୍ରତିପଦ, ତତ୍ବରେ ଯଥାକ୍ରମେ ଦ୍ବିତୀୟା, ତୃତୀୟା, ଚତୁର୍ଥୀ, ପଞ୍ଚମୀ, ଷଷ୍ଠୀ, ସପ୍ତମୀ, ଅଷ୍ଟମୀ, ନବମୀ, ଦଶମୀ, ଏକାଦଶୀ, ଦ୍ବାଦଶୀ, ତ୍ରୟୋଦଶୀ, ଚତୁର୍ଦ୍ଦଶୀ ଓ ଅମାବାସ୍ୟା ଏପରି ୧୫ ତିଥିରେ କୃଷ୍ଣପକ୍ଷ ଅମାବାସ୍ୟା ଦିନ ଶେଷ ହୁଏ ଅମାବାସ୍ୟାର ପରଦିନ ଶୁକ୍ଳପକ୍ଷ ଆରମ୍ଭ ହୁଏ – ଶୁକ୍ଳପକ୍ଷର ପ୍ରଥମ ତିଥି ପ୍ରତିପଦ, ତତ୍ବରେ ଯଥାକ୍ରମେ ଦ୍ବିତୀୟା, ତୃତୀୟା, ଚତୁର୍ଥୀ, ପଞ୍ଚମୀ, ଷଷ୍ଠୀ, ସପ୍ତମୀ, ଅଷ୍ଟମୀ, ନବମୀ, ଦଶମୀ, ଏକାଦଶୀ, ଦ୍ବାଦଶୀ, ତ୍ରୟୋଦଶୀ, ଚତୁର୍ଦ୍ଦଶୀ ଆଦି ୧୫ ତିଥିରେ ଶୁକ୍ଳପକ୍ଷ ପୂର୍ଣ୍ଣମୀ ଦିନ ଶେଷ ହୁଏ ଚନ୍ଦ୍ର ପୃଥିବୀକୁ ଥରେ ବୁଲି ଆସିଲାବେଳକୁ ଏକଦିନ ବା ୨୪ ଘଣ୍ଟା ପୁରି ନଥାଏ; ଏଥିପାଇଁ ଏକଦିନରେ ଏକତିଥିରୁ ଅଧିକା କେତେ ସମୟ ପଡ଼େ\n\nଜ୍ୟୋତିଷଶାସ୍ତ୍ରରେ ତିଥିମାନଙ୍କୁ ନାନା ଶ୍ରେଣୀରେ ବିଭକ୍ତ କରାଯାଇ ଅଛି; ଯଥା:\n\n    କୃଷ୍ଣାତିଥି- କୃଷ୍ଣପକ୍ଷର ପ୍ରତିପଦଠାରୁ ଅମାବାସ୍ୟା ପର୍ଯ୍ୟନ୍ତ ତିଥି;\n    ଶୁକ୍ଳାତିଥି- ଶୁକ୍ଳ ପ୍ରତିପଦଠାରୁ ପୂର୍ଣ୍ଣିମା ତିଥି;\n    ନନ୍ଦା ତିଥି- ପ୍ରତିପଦ, ଷଷ୍ଠୀ ଓ ଏକାଦଶୀ;\n    ଭଦ୍ରାତିଥି- ଦ୍ବିତୀୟା, ସପ୍ତମୀ ଓ ଦ୍ବାଦଶୀ;\n    ଜୟା ତିଥି – ତୃତୀୟା, ଅଷ୍ଟମୀ ଓ ତ୍ରୟୋଦଶୀ;\n    ରିକ୍ତା ତିଥି- ଚତୁର୍ଥୀ, ନବମୀ ଓ ଚତୁର୍ଦ୍ଦଶୀ;\n    ପୂର୍ଣ୍ଣାତିଥି- ପଞ୍ଚମୀ, ଦଶମୀ, ଅମାବାସ୍ୟା ଓ ପୂର୍ଣ୍ଣିମା;\n    ଐହସ୍ପର୍ଶତିଥି- ଏକାଦିନରେ ତିନିଗୋଟି ତିଥି ପଡ଼ିଥିବା ଦିବସ\n\nପୌରାଣିକ ମତ\n\nପୁରାଣ ମତରେ ଚନ୍ଦ୍ରଙ୍କଠାରେ ଅମୃତ ଅଛି; ଦେବତାମାନେ କୃଷ୍ଣପକ୍ଷରେ ପ୍ରତିଦିନ ଚନ୍ଦ୍ରଙ୍କଠାରୁ ଗୋଟିଏ ଗୋଟିଏ କଳା ଅମୃତ ପାନ କରିବାରୁ ଚନ୍ଦ୍ରଙ୍କର କଳା କ୍ଷୟ ହୁଏ ଶେଷକଳାକୁ ଅମାବାସ୍ୟା ଦିନ ଜଳ ଓ ଓଷଧିମାନେ ପାନ କରନ୍ତି; ଜଳ ଓ ଓଷଧିକୁ ପଶୁମାନେ ପାନ କରି ଦୁଧ ଦିଅନ୍ତି; ଦୁଧରୁ ଘିଅ ହୁଏ; ଏହି ଘିଅ ପୁଣି ଆହୁତିରୂପେ ଚନ୍ଦ୍ରଙ୍କଠାରେ ପ୍ରବେଶ କରିବାରୁ ଚନ୍ଦ୍ର ପୁଣି ଶୁକ୍ଳପକ୍ଷରେ କଳାଏ କେଖାଁଏ ବଢ଼ନ୍ତି \n\nଚନ୍ଦ୍ରଙ୍କର ନିମ୍ନଲିଖିତ କଳାମାନଙ୍କୁ ନିମ୍ନଲିଖିତ ଦେବତାମାନେ କୃଷ୍ନପ୍ରତିପଦଠାରୁ ଆରମ୍ଭ କରି ପାନ କରନ୍ତି \n\n    ଅମୃତା- ଅଗ୍ନି\n    ମାନଦା- ସୂର୍ଯ୍ୟ\n    ପୂଷା- ବିଶ୍ବେଦେବା\n    ପୁଷ୍ଟି- ବରୁଣ\n    ତୁଷ୍ଟି- ବଷଟ୍‌କାର\n    ରତି- ଇନ୍ଦ୍ର\n    ଧୃତି- ଦେବର୍ଷିଗଣ\n    ଶଶନୀ- ଅଜ ଏକପାତ୍\n    ଚନ୍ଦ୍ରିକା- ଯମ\n    କାନ୍ତି- ବାୟୁ\n    ଜ୍ୟୋତ୍ସ୍ନା- ଉମା\n    ଶ୍ରୀ- ପିତୃଗଣ\n    ପ୍ରୀତି- କୁବେର\n    ଅଙ୍ଗଦା- ପଶୁପତି\n    ପୂର୍ଣ୍ଣା- ପ୍ରଜାପତି\n    ପୂର୍ଣ୍ଣାମୃତା- ଜଳ ଓ ଓଷଧିଗଣ\n\n',general
'ଭାରତ\n\nଭାରତ ସରକାରୀ ସ୍ତରରେ ଏକ ଗଣରାଜ୍ୟ ଓ ଦକ୍ଷିଣ ଏସିଆର ଏକ ଦେଶ ଅଟେ Ι ଏହା ଭୌଗୋଳିକ ଆୟତନ ଅନୁସାରେ ବିଶ୍ଵର ସପ୍ତମ, ଜନସଂଖ୍ୟା ଅନୁସାରେ ବିଶ୍ଵର ଦ୍ଵିତିୟ ବୃହତ୍ତମ ଦେଶ ଅଟେ Ι ଏହା ବିଶ୍ଵର ବୃହତ୍ତମ ଲୋକତନ୍ତ୍ର ରୁପରେ ପରିଚିତ Ι ଏହାର ଉତ୍ତରରେ ଉଚ ଏବଂ ବହୁଦୂର ଯାଏଁ ଲମ୍ବିଥିବା ହିମାଳୟ, ଦକ୍ଷିଣରେ ଭାରତ ମହାସାଗର, ପୁର୍ବରେ ବଙ୍ଗୋପସାଗର ଓ ପଶ୍ଚିମରେ ଆରବସାଗର ଅଛି Ι ଏହି ବିଶାଳ ଭୂଖଣ୍ଡରେ ୩୦ ଗୋଟି ରାଜ୍ୟ ଅଛି । ତା ସହିତ ୭ଟି କେନ୍ଦ୍ର-ଶାସିତ ଇଲାକା ମଧ୍ୟ ରହିଛି ।\n\nଭାରତୀୟ ସମ୍ବିଧାନ\n\nଭାରତର ଗୋଟିଏ ଲିଖିତ ସମ୍ବିଧାନ ଅଛି ଭାରତର ସମ୍ବିଧାନ ୧୯୫୦ମସିହା ଜାନୁଆରୀ ମାସ ୨୬ତାରିଖ ଦିନ ସମ୍ପୂର୍ଣ୍ଣ ଭାବରେ କାର୍ଯ୍ୟକାରୀ ହେଲା ଏବଂ ସେହି ଦିନଠାରୁ ଭାରତ ଏକ ସାର୍ବଭୌମ, ଗଣତାନ୍ତ୍ରୀକ, ସାଧାରଣତନ୍ତ୍ରରେ ପରିଣତ ହେଲା\n\nଭାରତର ସମ୍ବିଧାନର ପ୍ରାରମ୍ଭରେ ପ୍ରାକ୍‌କଥନ (The Preamble) ରହିଛି ମୂଳ ସମ୍ବିଧାନରେ ସର୍ବମୋଟ ୨୨ଗୋଟି ଭାଗ ବା ଅଧ୍ୟାୟ (Part) ମଧ୍ୟରେ ୩୯୫ଟି ଧାରା (Articles) ଓ ୮ଗୋଟି ପରିଶିଷ୍ଟ (Schedule) ରହିଥିଲା ୨୦୧୧ ମସିହା ମାର୍ଚ୍ଚ ମାସ ସୁଦ୍ଧା ୧୧୪ଥର ସମ୍ବିଧାନ ସଂଶୋଧନ ହୋଇ ସାରିଲାଣି  ବର୍ତ୍ତମାନ ରୂପରେ ଭାରତୀୟ ସମ୍ବିଧାନରେ ପ୍ରାକ୍‌କଥନ ସହ ସର୍ବମୋଟ ୨୨ଗୋଟି ଭାଗ ବା ଅଧ୍ୟାୟ (Part) ମଧ୍ୟରେ ୪୫୦ଟି ଧାରା (Articles) ଓ ୧୨ଗୋଟି ପରିଶିଷ୍ଟ (Schedule) ଅଛି |\n\nଭାରତୀୟ ରିଜର୍ଭ ବ୍ୟାଙ୍କ\n\nଏହା ଭାରତ ସରକାରଙ୍କର ସର୍ବୋଚ୍ଚ ଅର୍ଥନୈତିକ ନିୟନ୍ତ୍ରଣକାରୀ ସଂସ୍ଥା ଅଟେ । ଭାରତରେ ଅର୍ଥନୈତିକ ଉନ୍ନତି, ସୁଧାର ଓ ସୁରୁଖୁରୁରେ ଚାଲିବା ପାଇଁ ଏହା ବିଭିନ୍ନ ନିୟମ ପ୍ରଣୟନ କରେ । ଏହା ନିଜ ଅଧୀନରେ ଥିବା ବିଭିନ୍ନ ମୁଦ୍ରଣ ସଂସ୍ଥା ସାହାଯ୍ୟରେ ଆବଶ୍ୟକ ଅନୁଯାୟୀ ନୂଆ ମୁଦ୍ରା ଛପାଇ ବଜାରକୁ ଛାଡିଥାଏ । ଏହା ଦେଶରେ ଥିବା ସମସ୍ତ ସରକାରୀ, ବେସରକାରୀ ଓ ଅନ୍ତର୍ଜାତୀୟ ବ୍ୟାଙ୍କମାନଙ୍କ ପାଇଁ ନିୟମ ପ୍ରଣୟନ କରିଥାଏ \n',general
'ଗୋପବନ୍ଧୁ ଦାସ\nଗୋପବନ୍ଧୁ ଦାସ (୧୮୭୭–୧୯୨୮) ଉତ୍କଳମଣି (ଓଡ଼ିଶାର ମଣି)ନାମରେ ଖ୍ୟାତ । ଓଡ଼ିଶାର ଜଣେ ମହାନ ସ୍ଵାଧିନତା ସଂଗ୍ରାମୀ, କବି ଓ ଲେଖକ ଥିଲେ \n\nସାହିତ୍ୟ ସର୍ଜନା\n\n    ଧର୍ମପଦ\n    ଗୋମହାତ୍ମ୍ୟ\n    ବ୍ରହ୍ମତତ୍ତ୍ବ\n    ବନ୍ଦୀର ଆତ୍ମକଥା\n    କାରାକବିତା\n    ଅବକାଶଚିନ୍ତା\nଜନ୍ମ \t୯ ଅକଟୋବର ୧୮୭୭\nବୃତ୍ତି \tସ୍ଵାଧିନତା ସଂଗ୍ରାମୀ\nଭାଷା \tଓଡ଼ିଆ\nଜାତୀୟତା \tଭାରତୀୟ\nଆଞ୍ଚଳିକତା \tଓଡ଼ିଆ\nକାଳ \t୨୦ ଦଶକ\n',general
'ହରେକୃଷ୍ଣ ମହତାବ\nଡକ୍ଟର ହରେକୃଷ୍ଣ ମହତାବ (୨୧ ନଭେମ୍ବର, ୧୮୯୯-୨ ଜାନୁଆରି, ୧୯୮୭) ଜଣେ ଭାରତୀୟ ଜାତୀୟ କଂଗ୍ରେସ ନେତା ଓ ଭାରତୀୟ ସ୍ଵାଧିନତା ଆନ୍ଦୋଳନର ଜଣେ ପ୍ରମୁଖ ନେତା ଥିଲେ । ସେ ଓଡ଼ିଶାର ମୁଖ୍ୟମନ୍ତ୍ରୀ ଭାବରେ ୧୯୪୬-୫୦ ଯାଏଁ କାମ କରୁଥିଲେ ।\n\nସେ \'ଉତ୍କଳ କେଶରୀ ନାଆଁରେ ମଧ୍ୟ ଜଣାଶୁଣା ।\n\nପ୍ରାରମ୍ଭିକ ଜୀବନ\n\nହରେକୃଷ୍ଣ ମହତାବ ଓଡ଼ିଶାର ଭଦ୍ରକ ଜିଲାର ଆଗରପଡା ଠାରେ ୨୧ ନଭେମ୍ବର, ୧୮୯୯ ଜନ୍ମନେଇଥିଲେ । ତାଙ୍କ ପିତାଙ୍କ ନାମ କୃଷ୍ଣ ଚରଣ ମହତାବ ଓ ମାତାଙ୍କ ନାମ ତୋହଫା ଦେବୀ । ଭଦ୍ରକ ହାଇସ୍କୁଲରୁ ମାଟ୍ରିକ ପଢା ପରେ ସେ କଟକର ରେଭେନ୍ସା କଲେଜରେ ନାମ ଲେଖାଇଥିଲେ, କିନ୍ତୁ ସେଠାରୁ ସେ ୧୯୨୧ରେ ପାଠପଢା ଛାଡି ସ୍ଵାଧିନତା ଆନ୍ଦୋଳନରେ ଭାଗ ନେଇଥିଲେ ।\n\nପୁରସ୍କାର ଓ ସମ୍ମାନ\n\nସେ ଓଡ଼ିଶା ସାହିତ୍ୟ ଏକାଡେମି ଓ ସଂଗୀତ ନାଟକ ଏକାଡେମୀର ସଭାପତି ଭାବେ ଅନେକ ଥର ନିର୍ବାଚିତ ହୋଇଥିଲେ । ତାଙ୍କୁ ଆନ୍ଧ୍ର ବିଶ୍ଵବିଦ୍ୟାଳୟରୁ ସମ୍ମାନଜନକ ଡକ୍ଟରେଟ ଉପାଧି ଦିଆଯାଇଥିଲା, ତାହା ସହିତ ଉତ୍କଳ ବିଶ୍ଵବିଦ୍ୟାଳୟରୁ ଡି.ଲିଟ. ଓ ଆଇନରେ ସାଗର ବିଶ୍ଵବିଦ୍ୟାଳୟରୁ ଡକ୍ଟଟେରେଟ ଉପାଧି ମିଳିଥିଲା ।\n\n\n',general
'ଅକ୍ଷୟ ମହାନ୍ତି\nଅକ୍ଷୟ ମହାନ୍ତି (୧୨ ଅକଟୋବାର ୧୯୩୭ – ୧୭ ନଭେମ୍ବର ୨୦୦୨) ଓଡ଼ିଶାର କଟକଠାରେ ଜନ୍ମିତ ଜଣେ ଓଡ଼ିଆ ସଂଗୀତ ଗାୟକ, ସଂଗୀତଜ୍ଞ ଓ ସଂଗୀତକାର । ସେ ଅନେକ କାହାଣୀ, ଗଳ୍ପ, ଉପନ୍ୟାସ ଓ ଭ୍ରମଣ କାହାଣୀ ବି ରଚିଯାଇଛନ୍ତି ।\n\nସେ ଅନେକ ଚଳଚ୍ଚିତ୍ରରେ ଗୀତ ଗାଇଛନ୍ତି, ତାଙ୍କୁ ଓଡ଼ିଆ ଆଧୁନିକ ଓ ସୁଗମ ସଂଗୀତର ସେ ଜନ୍ମଦାତା ବୋଲି କୁହାଯାଇଥାଏ । ତେବେ ଅକ୍ଷୟ ମହାନ୍ତି ଅନେକ ପଲ୍ଲୀଗୀତ, ଭଜନ ଆଦି ମଧ୍ୟ ଗାଇଛନ୍ତି । ସେ ଅଣ-ଚଳଚ୍ଚିତ୍ର ଆଧୁନିକ ସୁଗମ ସଂଗୀତକୁ ନେଇ ଓଡ଼ିଆ ସଂଗୀତରେ ଗୋଟିଏ ନୂଆ ଧାରା ଆରମ୍ଭ କରିଥିଲେ । ଓଡ଼ିଶାର ଅନେକ ଲୋକକଥା ଓ ଗୀତକୁ ନେଇ ସେ କାଳଜୟୀ ସଂଗୀତମାନ ତିଆରିଛନ୍ତି ।\n\nଜୀବନ କାଳ\n\nସେତେବେଳର {କେନ୍ଦ୍ରାପଡ଼ା} ଓ ଏବେକାର କଟକ ଜିଲାର ବାଙ୍କିମୁଣ୍ଡେଇ ଗାଁରେ ବାପା ବିଚିତ୍ରନନ୍ଦ ମହାନ୍ତି ଓ ମାଆ ସୁବର୍ଣ ମଞ୍ଜରି ଦେବୀଙ୍କଠାରୁ ଜନମିଥିଲେ ଅକ୍ଷୟ । କିଛି ମାନକ ସଂଗୀତ ଶିକ୍ଷା ନଥିଲା, ହେଲେ ତାଙ୍କର ଇଛାଶକ୍ତି ଆଉ କଠିନ ପରିଶ୍ରମ ଆଗରେ ସେସବୁର କିଛି ମାନେ ନଥିଲା । ସଂଗୀତରେ ନୂଆ ନୂଆ ପରଖ ଆଣି ସେ ତିଆରି ଗଲେ ଅପାସୋରା କିଛି ଗୀତ ଯାହା ସବୁବେଳ ଲୋକତୁଣ୍ଡରେ ବୋଲଯାଉଥିବ ।\n\n୨୨ ବର୍ଷରେ ସେ କଟକଠାରେ ସରକାରୀ ଚାକିରିରେ ଯୋଗ ଦେଇଥିଲେ, ହେଲେ ସାତ ବର୍ଷ ପରେ ଚାକିରି ଛାଡି ପୁରା ସମୟ ସଂଗୀତପାଇଁ ହିଁ ଦେଇଥିଲେ । ସେତେବେଳକୁ ସେ ଆକାଶବାଣୀ କଟକର ଜଣେ ଗାୟକ ଆଉ ଓଡିଶାର ସବୁକୋଣରେ ଚଳଚ୍ଚିତ୍ର ଓ କଳଗାଉଣା (ଗ୍ରାମୋଫୋନ) ଜରିଆରେ ପହଞ୍ଚିଯାଇଥିଲେ ।\n\n୧୯୬୭ ରେ ପ୍ରବିଣା ମହାନ୍ତିଙ୍କୁ ସେ ବିଭା ହୋଇଥିଲେ । ଦୁଇ ପୁଅ ଓ ଦୁଇ ଝିଅରେ ତାଙ୍କର ସୁଖ ସଂସାର ।\nସଂଗୀତର ଜୟଯାତ୍ରା\nଓଡ଼ିଆ ସଂଗୀତକୁ ଅକ୍ଷୟ ମହାନ୍ତି ଗୋଟାପଣେ ନିରୁତା ଓ ଓଡ଼ିଆ ଢଙ୍ଗରେ ତିଆରିଥିଲେ, ସହଜ ସରଳ ଓ ମନକୁ ଛୁଉଁଥିବା ତାଙ୍କର ସବୁ ଗୀତ ଆଜି ବି ସେତିକି ଜଣାଶୁଣା ।\n\nପଚାଶ ଦଶକରେ ଗାଇଆଳ ଭାଇ ଧରିଛି ଶୁଣ ଥିଲା ତାଙ୍କର ପ୍ରଥମ ଗୀତ । ୧୯୫୯ର ମା ଚଳଚ୍ଚିତ୍ରର ଗୋରି ଗୋରି ଗୋରି ଥିଲା ତାଙ୍କର ପ୍ରଥମ ପରଦା ଆଢୁଆଳର (ପ୍ରଚ୍ଛଦ) ଗୀତ । ଆଉ ତା ପରର କାହାଣୀ ଅଭୁଲା, ୧୨୯ ସରିକି ଚଳଚ୍ଚିତ୍ରରେ ସେ ଗାଇଛନ୍ତି ଗୀତ ।\n\n୧୯୬୫ରେ , ନାଆଁକରା ନିର୍ଦେଶକ ନିତାଇ ପାଲିତଙ୍କ ମଲା ଜହ୍ନ ଚଳଚ୍ଚିତ୍ର ପାଇଁ ସେ ସଙ୍ଗୀତ ତିଆରି କରିଥିଲେ । \"ରକତ ଟଳମଳ\" ଗୀତ ତାଙ୍କ ଆଗରୁ ଥିବା ସବୁ ନାଆଁକୁ ଭାଙ୍ଗିଦେଇ ତାଙ୍କୁ ସବା ଉପରକୁ ନେଇଯାଇଥିଲା । ୭୫ଟି ଓଡ଼ିଆ ଚଳଚ୍ଚିତ୍ରରେ ସେ ତିଆରି କରିଛନ୍ତି ସଁଗୀତ ।\n\nଓଡ଼ିଆ ସଙ୍ଗିତତରେ ସେ ଆଣିଛନ୍ତି ଅନେକ ପରଖ, ନୂଆ ନୂଆ ଶବଦ ଭେଳିକି (Sound Effect) ଯାହା ସେ କାଳରେ ଆଧୁନିକ ଜନ୍ତ୍ରର ଅଭାବରେ ହୋଇପାରୁନଥିଲା । ତାଙ୍କ ପରଖର ଲମ୍ବା ଧାଡ଼ି ଲମ୍ବିଥିଲା ଓଡ଼ିଆ ପୁରାଣ ଆଉ ପୁରୁଣା ସାହିତ୍ୟ ଯାଏଁ, \"କାଞ୍ଚି ଅଭିଯାନ\", \"ରାଣ୍ଡୀପୁଅ ଅନନ୍ତା\" ଆଉ \"କୋଣାର୍କ ଗାଥା\" ସେ ଭିତରୁ କିଛି । ଫକୀର ମୋହନ ସେନାପତିଙ୍କ \"ପେଟେଣ୍ଟ ମେଡିସିନ\" କୁ ନେଇ ସେ ତିଆରି କରିଥିବା ନାଟକ ଆକାଶବାଣୀର ଶ୍ରେଷ୍ଠ ନାଟକ ପୁରସ୍କାର ଜିଣିଥିଲା ।\n\nସାଲବେଗଙ୍କ ରଚନା \'କେଣେ ଘେନି ଯାଉଛ ଜଗନ୍ନାଥଙ୍କୁ\' ଭିତରେ ସେ ଓଡ଼ିଆ ଭଜନାରେ ନୂଆ ଧାରାଟିଏ ଆରମ୍ଭ କରିଥିଲେ । \'ସାତ ଦରିଆପାରେ\'ର ଦେଶ ପାଇଁ କଥା, \"ହେ ଫଗୁଣ ତୁମେ\'ର ଉଦାସି ମନ ଆଉ \'ରାଜାଝିଅ ସାଙ୍ଗେ\"ର ହାଲକା ଫୁଲକା ଭାବ; ଦୁଖଭରା \'ରକତ ଟଳମଳ\' ଆଉ ଭାବୁକ \'ଚକୋରି ଝରାନା ଲୁହ\' - ଏଇ ସବୁ ଗୀତ ଭିତରେ ଅକ୍ଷୟ ନିଜ ପାଇଁ ଗୋଟିଏ ନିଆରା ପରିଚୟ ତିଆରିକରି ଯାଇଛନ୍ତି ଓଡ଼ିଆ ପ୍ରାଣରେ ।\n\nତିନୋଟି ଚଳଚ୍ଚିତ୍ରରେ ସେ ମୁଁହରେ ରଙ୍ଗମାଖି ଅଭିନୟ ବି କରିଛନ୍ତି ଆଉ ଗୋଟିଏ ଚଳଚ୍ଚିତ୍ରରେ ସହନିର୍ଦେଶନା ଦେଇଛନ୍ତି ।\n\nଭଲପାଇବା, ନାରୀ, ଦେହର ଅନୁଭବ ଆଉ ଅନେକ ଭାବକୁ ନେଇ ସେ ତିଆରିଛନ୍ତି ଢେରେ ଗଳ୍ପ, କବିତା ଆଉ ଉପନ୍ୟାସ ।\n\nଓଡ଼ିଶାର ଇତିହାସରେ ସେ ଥିଲେ ଜଣେ ଯୁଗାନ୍ତକାରୀ ଗାୟକ, ଲେଖକ, ନିର୍ଦ୍ଦେଶକ ଓ ଅନୁଭବି-ଦରଦି ଜଣେ ଖାଣ୍ଟି ଓଡ଼ିଆ ।\n',general
'ଇଣ୍ଟରନେଟ\nଇଣ୍ଟରନେଟ ହେଉଛି ଏକ ଆନ୍ତର୍ଜାତିକ ମେଳଣ ଯେଉଁଠି ନିଜନିଜ ଭିତରେ ଅନେକ କମ୍ପୁଟର ଯୋଡି ହୋଇ ରହିଥାନ୍ତି, ଯାହାକି କମ୍ପୁଟର ବ୍ୟବହାର କରୁଥିବା ଓ ଅଲଗା ଅଲଗା ଜାଗାରେ ଥିବା ଲୋକମାନଙ୍କୁ ଜ୍ଞାନ, ଭାବ ଆଦିର ଦେବା ନେବା କରିବାରେ ସାହାଯ୍ୟ କରେ ।\n\nପ୍ରଥମେ ଇଣ୍ଟରନେଟର ବ୍ୟବହାର ଏକ ବୈଜ୍ଞାନିକ କର୍ମଶାଳାରେ ପରସ୍ପର ସହ ସଂପର୍କ ରଖିବା ପାଇଁ କରାଯାଇଥିଲା | ହେଲେ ପରେ ପରେ ଏହାକୁ ବିଶ୍ଵବ୍ୟାପୀ ଇଣ୍ଟରନେଟରେ ପରିଣତ କରି ଦିଆଗଲା |\n\nବର୍ତ୍ତମାନ ଇଣ୍ଟରନେଟ ମାଧ୍ୟମରେ ଇମେଲ ପାଇବା/ପଠାଇବା, ଚାଟିଙ୍ଗ କରିବା, ଆଦି କାମ ସହଜରେ ହୋଇ ପାରୁଥିବା ବେଳେ ସୂଚନା ଆଦାନ ପ୍ରଦାନ ମଧ୍ୟ ହୋଇ ପାରୁଛି | ଇଣ୍ଟରନେଟ ପରିବର୍ତ୍ତନଶୀଳ, ତେଣୁ ଦିନକୁ ଦିନ ଏଥିରେ ନୁଆ ନୁଆ ଜ୍ଞାନ କୌଶଳର ବ୍ୟବହାର ହେଉଛି | ଏବେ ଆମେ ନିଜ ଘରେ ବସି ଇଣ୍ଟରନେଟ ମାଧ୍ୟମରେ ବିଶ୍ଵରେ ଘଟୁଥିବା ଅଗଣିତ ଘଟଣା ବିଷୟରେ ଜାଣିପାରୁଛେ ଏବଂ ଦେଖିପାରୁଛେ |\n\nଜ୍ଞାନକୌଶଳ : ଇଣ୍ଟରନେଟ ରେ କିଛି ମୁଖ୍ୟ କମ୍ପ୍ୟୁଟର ରହିଥାଏ, ଯାହାକୁ ସର୍ଭର କୁହାଯାଏ। ସର୍ଭର ଗୁଡିକ ପରସ୍ପର ମଧ୍ୟରେ ସଂଯୁକ୍ତ ହୋଇଥାନ୍ତି। ସର୍ଭର ବା ମୁଖ୍ୟ କମ୍ପ୍ୟୁଟର ରେ ଡାଟା ସବୁ ସାଇତି ରଖା ଯାଇଥାଏ। ପ୍ରତ୍ୟେକ ସର୍ଭର ର ସ୍ଵତନ୍ତ୍ର ନାମ ଏବଂ ଅଡ୍ରେସ ରହିଥାଏ। ଆମେ ଯେତେବେଳେ ଆମ କମ୍ପ୍ୟୁଟର ରେ ୱେବସାଇଟ ଖୋଳୁଛୁ,ସେ ପ୍ରଥମେ ନିଜର ସର୍ଭର ସହିତ ସମ୍ପର୍କ କରେ ଏବଂ ସର୍ଭର ରୁ ସମ୍ପୃକ୍ତ ପ୍ରୁଷ୍ଠା କୁ ଆମ କମ୍ପ୍ୟୁଟର ରେ ଦେଖେଇ ଥାଏ।\n',general
'ଅପରେଟିଂ ସିଷ୍ଟମ\nଅପରେଟିଂ ସିଷ୍ଟମ କମ୍ପ୍ୟୁଟରର ବିଭିନ୍ନ ରିସୋର୍ସ ଯେପରିକି ମେମୋରୀ, ସି.ପି.ଇଉ., ଅନ୍ୟାନ୍ୟ ହାର୍ଡୱେର ଇତ୍ୟାଦିଙ୍କୁ ସଠିକ ଭାବେ ପରିଚାଳନା କରି ଏକ କମ୍ପ୍ୟୁଟରକୁ ସମ୍ପୂର୍ଣଭାବେ କାର୍ଯ୍ୟକାରୀ କରିବାରେ ସାହାଯ୍ୟକରେ । ଏହା ବିଭିନ୍ନ ପ୍ରୋଗ୍ରାମ, ହାର୍ଡୱେର ମଧ୍ୟରେ ତାଳ ମେଳ ରକ୍ଷା କରି ସେମାନଙ୍କୁ ଆବଶ୍ୟକୀୟ ରିସୋର୍ସ ପ୍ରଦାନ କରେ, ଯାହାଦ୍ଵାରା କମ୍ପ୍ୟୁଟରଟି ସୁରୁଖୁରରେ କାର୍ଯ୍ୟ କରିପାରେ ।\nବିଭିନ୍ନ ଅପରେଟିଂ ସିଷ୍ଟମ ଶ୍ରେଣୀ\nବିଭିନ୍ନ ଅପରେଟିଂ ସିଷ୍ଟମ ଶ୍ରେଣୀର ଉଦାହରଣ ହେଲେ ୱିନଡୋଜ, ଲିନକ୍ସ, ଇଉନିକ୍ସ ଇତ୍ୟାଦି ଇତ୍ୟାଦି । ଏହି ଶ୍ରେଣୀଗୁଡିକରେ ବିଭିନ୍ନ ଅପରେଟିଂ ସିଷ୍ଟମ ଅଛନ୍ତି ।\n\nୱିନଡୋଜ ଅପରେଟିଂ ସିଷ୍ଟମ ଶ୍ରେଣୀ\n\nୱିନଡୋଜ ଅପରେଟିଂ ସିଷ୍ଟମ ଶ୍ରେଣୀରେ ୱିନଡୋଜ ୩.୧, ୱିନଡୋଜ ୨୦୦୦, ୱିନଡୋଜ ଏମ.ଇ., ୱିନଡୋଜ ଏକ୍ସପି, ୱିନଡୋଜ ସର୍ଭର ୨୦୦୩ , ୱିନଡୋଜ ଭିସ୍ଟା, ୱିନଡୋଜ ୭, ୱିନଡୋଜ ସର୍ଭର ୨୦୦୮ ଇତ୍ୟାଦି ଅଛନ୍ତି ।\n\nଲିନକ୍ସ ଅପରେଟିଂ ସିଷ୍ଟମ ଶ୍ରେଣୀ\n\nଲିନକ୍ସ ଅପରେଟିଂ ସିଷ୍ଟମ ଶ୍ରେଣୀରେ ଲିନକ୍ସ କର୍ନେଲକୁ ବ୍ୟବହାର କରୁଥିବା ଅନେକ ଭର୍ସନ ଅଛନ୍ତି । ସେଗୁଡିକ ମଧ୍ୟରୁ କେତେକ ହେଲେ ଉବଣ୍ଟୁ ଲିନକ୍ସ, ଫେଡ଼ୋରା ଲିନକ୍ସ, ଓପେନସୁଶେ ଲିନକ୍ସ, ରେଡହାଟ ଲିନକ୍ସ, ମଣ୍ଡରିବା ଲିନକ୍ସ ଇତ୍ୟାଦି ।\n\nଇଉନିକ୍ସ ଅପରେଟିଂ ସିଷ୍ଟମ ଶ୍ରେଣୀ\n\nଇଉନିକ୍ସ ଅପରେଟିଂ ସିଷ୍ଟମ ଶ୍ରେଣୀରେ ଥିବା ବିଭିନ୍ନ ଭର୍ସନ ହେଲେ ସୋଲାରିସ, ବି.ଏସ.ଡି., ଓ.ଏସ. ଏକ୍ସ, ଏ.ଆଇ.ଏକ୍ସ. ଇତ୍ୟାଦି ।\n\n',general
'ରଜ ପର୍ବ\nରଜ ଏକ ଚାରିଦିନିଆ ଓଡ଼ିଆ ପର୍ବ ଯାହାର ଦ୍ଵିତୀୟ ଦିନରେ ମିଥୁନ ମାସର ଆରମ୍ଭ ଓ ଏହା ପରେ ବର୍ଷାର ଆରମ୍ଭ ହୁଏ । ରଜ ସଂକ୍ରାନ୍ତିର ପୂର୍ବଦିନ ପହିଲି ରଜ, ଦ୍ବିତୀୟ ଦିବସ ହେଉଛି ରଜ ସଂକ୍ରାନ୍ତି, ତୃତୀୟ ଦିବସ ହେଉଛି ଭୂମିଦାହ ବା ଭୂମି ଦହନ, ଚତୁର୍ଥ ତଥା ଅନ୍ତିମ ଦିବସ ହେଉଛି ବସୁମତୀ ସ୍ନାନ ୤ ଏହା ଓଡ଼ିଶାର କୃଷିର ଆରମ୍ଭକୁ ସୂଚାଇଥାଏ । ରଜ ଶବ୍ଦର ଆକ୍ଷରିକ ଅର୍ଥ ରଜସ୍ଵଳା ହେବା, ଯାହା ପୃଥିବୀକୁ ମାତା ଭାବରେ ବିବେଚନା କରି ବର୍ଷାର ଆଗମନରେ ସେ ରଜସ୍ଵଳା ହେବାର ଓ ନୂଆ ଶସ୍ୟ ଜନ୍ମ ହେବାର ସାଙ୍କେତିକ ଭାବ ବହନ କରିଥାଏ ।\n\nପାଳନ\n\nଏହି ପର୍ବ ପାଳନ ବେଳରେ ଘରର ଘରଣୀ ମାନେ ସାଧାରଣ କାମରୁ ଛୁଟି ନେଇ ନାନାଦି ଖେଳରେ ମାତନ୍ତି । ଅଭିଆଡ଼ି ଝିଅ ମାନେ ଶାଢ଼ୀ଼ ଆଦି ପିନ୍ଧି ରଜ ଦୋଳି ଖେଳ, ପୁଚି ଖେଳ ଆଦିରେ ସମୟ ଅତିବାହିତ କରିଥାନ୍ତି । ଏହି ଦିନ ଧରିତ୍ରୀ ମାଆକୁ ସମ୍ମାନ ଦେଇ କେହି ଭୂଇଁ ଉପରେ ଖାଲି ପାଦରେ ଚାଲିନଥାନ୍ତି । ପତ୍ର/ଖୋଳପାରେ ତିଆରି କଠଉରେ ଭୂଇଁ ଉପରେ ଚାଲିବାର ବିଧି ରହିଛି । ଏହି ଦିନ ପୋଡ଼ ପିଠା, ଚକୁଳି ପିଠା ଆଦି ଖିଆଯାଇ\n\nରଜଗୀତ\n\nରଜଗୀତ ଏହି ପର୍ବରେ ବୋଲାଯାଉଥିବା ଜଣାଶୁଣା ଗୀତ ଯାହା ଆଗେ ଗାଆଁ ଗହଳିରେ ଜନ୍ମ ନେଇଥିଲା ଯାହା ଲୋକ ମୁଖରେ ବୋଲାଯାଉଥିଲା ପୁରୁଷ ପୁରୁଷ ଧରି ଓ ଧିରେ ଧିରେ ତାହା ଓଡ଼ିଆ ସାହିତ୍ୟ ଭିତରକୁ ଆସିଲା ।\n\nରଜଦୋଳି ଗୀତ:\n\n    ବନସ୍ତେ ଡାକିଲା ଗଜ, ବରଷକେ ଥରେ ଆସିଛି ରଜ ଲୋ, ଘେନି ନୂଆ ସଜବାଜ \n    ରାଶିରୁ ଛାଡ଼ିଲା ଚୋପା, ଗୋଡ଼ରେ ନାଇଛୁ ସରୁ ଅଳତା ଲୋ, ମଥାରେ ସିନ୍ଦୂର ଟୋପା \n    ଉଡ଼ିଲା ଶୁଆ ନାହାକା, ଦୋଳିଟା କାହିଁକି ଲାଗୁଛି ଏକା ଲୋ, କାହା ବିନା ଏକା ଏକା \n    ପାଚିଲା ଭଇଁଚ କୋଳି, ବେକରେ ନାଇଚି ଗଜରା ମାଳି ଲୋ, ଝୁଲାଅ ରଜର ଦୋଳି \n    ପଣସ ପାଚିଲା ବନେ, ବନ ପୋଡ଼ିଗଲେ ଦୁନିଆ ଜାଣେ ଲୋ, ମନକଥା କିଏ ଜାଣେ \n    ଶଙ୍ଖ ମଲମଲ ଗିନା, ଦରଦ ଜାଣେଲୋ ଦରଦୀ ସିନା ଲୋ, ବଣିଆ ଚିହ୍ନେଟି ସୁନା \n    ନିମ୍ବର ବୁକେ ଚନ୍ଦନ, ଦେବତା ଗଢ୍.ଇଲା ନାରୀ ଜୀବନ ଲୋ, ଦେଲା ତହିଁ ଯଉବନ \n    ଢମଣା ଛାଡ଼ିଲା କାତି, ପୁରୁଷ ସିନାଲୋ ଭ୍ରମର ଜାତି ଲୋ, ନୂଆ ଖୋଜୁଥାନ୍ତି ନିତି \n    ଚାନ୍ଦରେ କଳଙ୍କ ଚିହ୍ନ, ନବ ଯଉବନି କିଆଁ ଗୁମାନ ଲୋ, ଆସିଲେଣି ଜୀବ ଧନ \n    ପୋଖରୀ ତୁଠ ପଥର, ତତେ ଦେଖିଥିଲି ବାଲି ବନ୍ଧରେ ଲୋ, ଆଖି ଥିଲା ଏଣେ ତୋର \n    ସାହାଡ଼ା ଗଛର ଛାଇ, ସେଦିନ କଥାକି ତୋ ମନେ ନାଇଁ ଲୋ, ଏତେ ଆନମନା କାହିଁପାଇଁ \n    ଖୋସାରେ ଖୋସିଲି ଫୁଲ, କେତେ ଦେଖାଉଛୁ ନୁଖୁରା ଗେଲରେ, ଭାଙ୍ଗି ଦେବି ତୋର ଗାଲ \n    ନଈର ଶୁଖିଲା ବାଲି, କେତେ ଫୁଲି ହେଉ ପୁଚୁକିଗାଲି ଲୋ, ଦେଖାଉଛୁ କେତେ ବେଲି \n    ବାଜିଲା ତେଲିଙ୍ଗି ବାଜା, ରସିକ ଯେ ଜାଣେ ସ୍ନେହର ମଜା ରେ, ସେ ସିନା ମୋମନ ରଜା \n    ଲୁଚିଗଲା ମେଘେ ଚାନ୍ଦ, ଦୋଳି କଟକଟ କରେ ଶବଦ ଲୋ, ବହନ୍ତେ ପବନ ମନ୍ଦ \n    ଦୋଳି ହୁଏ ରଟରଟ, ମୋ ଭାଇ ମୁଣ୍ଡରେ ସୁନା ମୁକୁଟ ଲୋ, ଦିଶୁଥାଏ ଝଟଝଟ \n    ପରବତେ ଜଳେ ନିଆଁ, ପହଞ୍ଚାଇ ଦୋଳି ତେଣେ ନ ଚାହାଁ ଲୋ, ପୁଣି ହେବ ବାଆଁ ଡାଁ \n    ଉତୁରି ପଡ଼ିଲା ଦୁଧ, ଉଙ୍କି ମାରି ମାରି ଅନାଉ ଥାଏ ଲୋ, ନନ୍ଦର ଉଦିଆ ଚାନ୍ଦ \n    ଛତରା ବଜାର ହାଟ, ଛକି ବସିଥିବ ଚଗଲା କାହ୍ନୁଲୋ, ଛନ୍ଦରେ ମାଗିବ ଘାଟ \n    ଥୋଡ଼ମଞ୍ଜା କଲି ରାଇ, କଣ ନ କଲେ କଳା କହ୍ନାଇ ଲୋ, ମୁହଁକୁ ଯା ନ ଅନାଇ \n    କରମଙ୍ଗା କଲି ରାଇ, ମଥୁରାକୁ ଗଲେ କଳା କହ୍ନାଇ ଲୋ, କଣ୍ଟ ଦେଇ ଗଲେ କାହିଁ \n    ସାଉଁଟିଲି ବିଲ ଘଷି, କିମ୍ପାଇଁ ରାଧିକା ବସିଲା ରୁଷି ଲୋ, ଫୁଲ ଶେଜ ହେଲା ବାସି \n    କଟକଟ ହୁଏ ଦୋଳି, ଭାଉଜଙ୍କ ମନ ଯାଇଛି ଜଳି ଲୋ, ଭାଇ ବିଦେଷୁ ନଇଁଲେ ବୋଲି \n    ଗରଜେ କଳା ବଉଦ, ମୋତେ ତ ବରଷ ହେଲା ଚଉଦ ଲୋ, ଗଲାଣି ପିଲା ସୁଆଦ \n    ବଇଁଶୀ ବାଜିଲା କୁଞ୍ଜେ, ବଡ଼କଥା ବଡ଼ ଲୋକଙ୍କୁ ସାଜେ ଲୋ, ଛୋଟ କଲେ ଛାଟ ବାଜେ \n    ଲାଞ୍ଜ ଟେକିଗଲା ବାଘ, ନଇଁ ଚାଲୁଥିବ ବଡ଼ଙ୍କ ଆଗେ ଲୋ, ଲାଗିବ ନାହିଁଟି ଦାଗ \n    ଛତୁ ଫୁଟେ ବରଷାରେ, ଛତରାଟା କେତେ ଛଇ ଦେଖାଉ ରେ, ଅଛି କି ତୋ ଭରଷାରେ \n    କରଡ଼ି ଖସିଲା ଆମ୍ବ, ପର କାହୁଁ ଘର ପରାଣୀ ହେବେ ରେ, ମନ ଜାଣି ଖଞ୍ଜି ଦେବ \n    ବିରାଡ଼ି ଛିଙ୍କିଲା ବଣେ, ଆଗରେ ଯାଉଛି ନାଗର ଜଣେ ଲୋ, ମୁଣ୍ଡି ଝାଡୁ ଖାଲି ପଣେ \n    ଅଦିନେ ପଣସ ସିଠା, ବଚନରେ ଯାର ନଥଏ ମିଠା ଲୋ, ସେଟା ବାଡ଼ ପକା କଣ୍ଟା \n    ପାହାନ୍ତି ରାବିଲେ ପେଚା, ଯିଏ ହୋଇଥିବ ସିଂହର ବଚା ଲୋ, ନ ଦେବ ପଛଘୁଞ୍ଚା \n    ମଇଁଷି ଶିଙ୍ଗରେ ଖସା, ମଉସା ପୁଆଟା ଏଡ଼େ ସହସା ଲୋ, ମତେ କଲା ଲୋକହସା \n    ଜାରା ମାରିଦେଲା ବାଣ ଯାହାଠାରେ ଯାର ମିଶିଛି ମନ ଲୋ, ସେହି ଜାଣେ ତାର ଗୁଣ \n    କାଟି ଗଲି କଳାଦୁବ, ଝିଅ ଜନମରେ ଏତିକି ଲାଭ ଲୋ, ବନ୍ଧୁ ଘର ଅରଜିବ \n    କାଳୀଗାଇ ଧୁଧ କ୍ଷୀରି, ନୂଆ ପୀରତିରେ ମଉଜ ଭାରି ଗୋ, ପୁରୁଣାଟି ନିମ୍ବ ପରି \n    ଆମ୍ବ ପତ୍ର ଗହଳିଆ, ପ୍ରୀତି ପଙ୍କେ ତୁହି ହେବୁ ଗୋଳିଆଲୋ, ତୋଫା ହେବଟି ଧୁଳିଆ \n    ଥିରି ଥିରି ଚାଲେ ହାତୀ, ଥୟ ନ ହେଉଛି କିମ୍ପା ଏ ଛାତି ଲୋ, ଥକା ଦୋଳି ହେଲା ରାତି  \n',general
'ଜଗନ୍ନାଥ ଧର୍ମର ପର୍ବ\n\nମହାପ୍ରଭୁ ଜଗନ୍ନାଥ ଓଡ଼ିଶାର ପୁରୀ ଠାରେ ଅବସ୍ଥାନ କରିଥାନ୍ତି । ଓଡ଼ିଆ ଜନଜୀବନ ଓ ଚଳଣି ଶ୍ରୀ ଜଗନ୍ନାଥଙ୍କ ଦେଇ ନାନା ଭାବରେ ପ୍ରଭାବିତ । ଜଗନ୍ନାଥ ଧର୍ମ ଜଗନ୍ନାଥଙ୍କ ରୀତି ନୀତି, ପାର୍ବଣ ଓ ଦର୍ଶନକୁ ବୁଝାଇଥାଏ ।\nଶ୍ରୀ ଜଗନ୍ନାଥଙ୍କ ଦୈନିକ ନୀତି\nପ୍ରତିଦିନ ଶ୍ରୀମନ୍ଦିରରେ ୨୨ଟି ନୀତି ପାଳିତ ହୋଇଥାଏ \n\n    ଦ୍ବାର ଫିଟା\n    ଭିତର ଶୋଧ\n    ମଙ୍ଗଳ ଆରତି ବା ମଙ୍ଗଳ ଆଳତି (ପ୍ରତିଦିନ ସକାଳେ ଦେବ ବିଗ୍ରହମାନଙ୍କର ନିଦ୍ରାତ୍ୟାଗ ସୂଚକ ସର୍ବ ପ୍ରଥମେ କରାଯିବା ଆରତି ବା ଦୀପାଦି ପ୍ରଦର୍ଶନ ଦ୍ବାରା ପୂଜା)\n    ମଇଲମ (ଦେବମୂର୍ତ୍ତୀଙ୍କ ବିଗ୍ରହରୁ ପିନ୍ଧିଥିବା ବେଶ ଓ ଅଳଙ୍କାର କାଢ଼ିବା ଓ ଦେବତାଙ୍କ ଅଙ୍ଗରେ ଚୁଆ ଚନ୍ଦନ ବୋଳିବା ନୀତି)\n    ତଡ଼ପଲାଗି (ଦେବତାଙ୍କ ବସ୍ତ୍ର ପରିଧାନ ବିଧି)\n    ଅବକାଶ\n    ସାହାଣମେଲା\n    ରୋଷହୋମ\n    ସୂର୍ଯ୍ୟପୂଜା\n    ଦ୍ବାରପାଳପୂଜା\n    ବେଶ ଶେଷ\n    ଗୋପାଳବଲ୍ଲଭ\n    ସକାଳଧୂପ\n    ଭୋଗମଣ୍ଡପ\n    ମଇଲମ\n    ଯାତ୍ରାଙ୍ଗୀ ମହାସ୍ନାନ\n    ଘଣ୍ଟଛତା ସର୍ବାଙ୍ଗ\n    ନୂଆଲୁଗାଲାଗି ବେଶ\n    ମଧ୍ୟାହ୍ନ ଧୂପ\n    ମଇଲମ, ବେଶ\n    ସନ୍ଧ୍ୟାଆରତି\n    ସନ୍ଧ୍ୟା ଧୂପ\n    ମଇଲମ ଓ ବେଶ\n    ବଡ଼ସିଂହାର ବେଶ\n    ବଡ଼ସିଂହାର ଭୋଗ\n    ରାତ୍ରପହଡ଼\n\n',general
'ବଳରାମ ଦାସ\nବଳରାମ ଦାସ ଓଡ଼ିଶାରେ ଜନ୍ମିତ ଓଡ଼ିଆ ଭାଷାର ଜଣେ ମହାନ ସାଧକ ଓ ଭକ୍ତକବି ଥିଲେ ଓ ଓଡ଼ିଆରେ ପୁରାଣ ରଚନା କରିବାରେ ଅନ୍ୟତମ ଥିଲେ । ସେ ଓଡ଼ିଆ ରାମାୟଣର ରଚନା କରିଥିଲେ ।\n\nବଳରାମ ଓଡ଼ିଆ ସାହିତ୍ୟର ପଞ୍ଚସଖା(ଜଗନ୍ନାଥ ଦାସ, ଅଚ୍ୟୁତାନନ୍ଦ ଦାସ, ବଳରାମ ଦାସ, ଶିଶୁ ଅନନ୍ତ ଦାସ, ଯଶୋବନ୍ତ ଦାସ)ଙ୍କ ଭିତରୁ ଜଣେ । ଏହି ପଞ୍ଚସଖା ଓଡ଼ିଶାରେ \"ଭକ୍ତି\" ଧାରାର ଆବାହକ ଥିଲେ ।\n\nବଳରାମ ଦାସ\nଜନ୍ମ ଓ ଜନ୍ମସ୍ଥାନ \t୧୫ଶ ଶତାବ୍ଦୀ\nଓଡ଼ିଶା\nଜୀବିକା \tପୌରାଣିକ କବି\nଜଣାଶୁଣା କାମସବୁ \tଓଡ଼ିଆ ରାମାୟଣ\n',general
'ସୂର୍ଯ୍ୟଙ୍କ ଗତି\n\nସକଳ ଶକ୍ତିର ଆଧାର ସୂର୍ଯ୍ୟଙ୍କର ଉତ୍ତରାୟଣ ଓ ଦକ୍ଷିଣାୟନ ଦୁଇଟି ଗତି ଅଛି ଆଷାଢ଼ ସଂକ୍ରାନ୍ତିଠାରୁ ସୂର୍ଯ୍ୟଙ୍କର ଦକ୍ଷିଣାୟନ ଆରମ୍ଭ ହୁଏ ସୂର୍ଯ୍ୟଙ୍କର ଦକ୍ଷିଣାୟନ ଗତି ମଧ୍ୟରେ ରହୁଛି ବର୍ଷା, ଶରତ ଏବଂ ହେମନ୍ତ ଋତୁ ଜୁଲାଇରୁ ସେପ୍ଟେମ୍ବର ଅର୍ଥାତ୍ ଆଷାଢରୁ ଆଶ୍ବିନ ମଝିଆମଝି ପର୍ଯ୍ୟନ୍ତ ବର୍ଷାକାଳ ରହିଥାଏ ସେପ୍ଟେମ୍ବର ମଧ୍ୟଭାଗରୁ ନଭେମ୍ବର ମଧ୍ୟଭାଗର ସମୟକୁ ଅର୍ଥାତ୍ ଆଶ୍ବିନ ଓ କାର୍ତ୍ତିକକୁ ଶରତ ଋତୁ କୁହାଯାଏ  ଏହା ହେଉଛି ବିସର୍ଗ କାଳ- ଦକ୍ଷିଣାୟନର ଦ୍ବିତୀୟଋତୁ ମାର୍ଗଶୀର ଓ ପୌଷ ଅର୍ଥାତ ନଭେମ୍ବର ମଝିରୁ ଜାନୁଆରୀ ପର୍ଯ୍ୟନ୍ତ ହେଉଛି ହେମନ୍ତ ଋତୁ ଦକ୍ଷିଣାୟନ ଏହା ହେଉଛି ଅନ୍ତିମ ଋତୁ ଏହାପରେ ଆଦାନକାଳ ବା ଉତ୍ତରାୟଣ ଆରମ୍ଭ ହୋଇଯାଏ ଏବଂ ଶୀତ ବା ଶିଶିର ଋତୁ ଆଗମନ କରିଥାଏ ହେମନ୍ତ ଓ ଶିଶିର ଋତୁ କୁହାଯାଏ ୨୧ ତାରିଖ, ପ୍ରତି ବର୍ଷକରେ ଥରେ ପଡ଼ୁଥିବା ଏହି ଦିନକୁ ସବୁଠାରୁ ଦୀର୍ଘତମ ଦିନ ବୋଲି କୁହାଯାଏ କାରଣ ଏହିଦିନ ଭାରତ ସମେତ ବିଶ୍ବର କେତେକ ଦେଶ ବିଷୁବରେଖାର ଠିକ ଉତ୍ତରରେ ରହିଥାନ୍ତି  ଏହାକୁ ଉତ୍ତର ଅୟନାନ୍ତ ବା କର୍କଟକ୍ରାନ୍ତି (summer solstice) ବୋଲି କୁହାଯାଇଥାଏ ପୃଥିବୀଙ୍କ ଅକ୍ଷ ସୂର୍ଯ୍ୟ ଆଡ଼କୁ ୨୩ ଡିଗ୍ରି ୨୬ ମିନଟ ଢଳି ରହିଥିବାରୁ ଏପରି ହୋଇଥାଏ ଅୟନାନ୍ତ ଏକ ଅସାଧାରନ ଜ୍ୟୋତିର୍ବିଜ୍ଞାନ ସମ୍ବନ୍ଧୀୟ ଘଟଣା ଏହା ବର୍ଷକୁ ଦୁଇଥର ଘଟେ ଭାର ଭଳି ଉତ୍ତର ଗୋଲାର୍ଦ୍ଧରେ ରହୁଥିବା ଦେଶଗୁଡ଼ିକରେ ଜୁନ୨୧ ସବୁଠାରୁ ଦୀର୍ଘତମ ଦିନ ହେଉଥିବା ବେଳେ ଡିସେମ୍ବର ୨୨ ସବୁଠାରୁ ଛୋଟ ଦିନ ହୋଇଥାଏ କର୍କଟକ୍ରାନ୍ତି ସମୟରେ ଉତ୍ତର ଗୋଲାର୍ଦ୍ଧରେ ରହୁଥିବା ଦେଶଗୁଡ଼ିକରେ ଏହି ଦିନଟି ଦୀର୍ଘତମ ହେଉଥିବା ବେଳେ ଦକ୍ଷିଣ ଗୋଲାର୍ଦ୍ଧରେ ସେ ସମୟରେ ମକରକ୍ରାନ୍ତି ହୋଇଥାଏ ତେଣୁ ସେ ସବୁ ଦେଶରେ ଏହି ଦିନଟି ସବୁଠାରୁ ଛୋଟ ହୋଇଥାଏ ଏହି ବିଶେଷ ଦିନଟି ପରେ ଦିନ ଓ ରାତି ର ହ୍ରାସ ଓ ବୃଦ୍ଧି ଘଟିଥାଏ ଅର୍ଥାତ ଦିନ ବଡ଼ ହେଲେ ରାତି ଛୋଟ କିମ୍ବା ରାତି ବଡ଼ ହେଲେ ଦିନ ଛୋଟ ହୋଇଥାଏ କର୍କଟକ୍ରାନ୍ତି ପରେ ଦିନ ବଡ଼ ହେଉଥିବା ବେଳେ ମକରକ୍ରାନ୍ତି ପରେ ଦିନ ଛୋଟ ହୋଇଥାଏ \n\nଉତ୍ତରାୟଣ ସୂର୍ଯ୍ୟଙ୍କର ବିଷୁବରେଖାର ଉତ୍ତରରେ ଥିବା ମାର୍ଗ ଏହା ମକର ସଂକ୍ରାନ୍ତି (୨୩/୨୪ ଡିସେମ୍ବର)ଠାରୁ ଶ୍ରାବଣ ସଂକ୍ରାନ୍ତି (୨୭ଜୁନ) ପର୍ଯ୍ୟନ୍ତ ସମୟ ଏହା ଦେବତାମାନଙ୍କର ଦିନ ଓ ଅସୁରମାନଙ୍କର ରାତି ଭାବେ ହିନ୍ଦୁମାନଙ୍କ ବିଶ୍ବାସ\n\nଅକ୍ଷାଂଶ ଓ ଦ୍ରାଘିମା\n\nଅକ୍ଷାଂଶ (latitude of a place) ଏବଂ ଦ୍ରାଘିମା (longitude of a place)ଏହି ଦୁଇଗୋଟିକୁ ଗଣିତ ଶାସ୍ତ୍ରରେ ଭୁଜକୋଟି (Co-ordinates) କହନ୍ତି ଭୂଗୋଲକର କୌଣସି ସ୍ଥାନର ଅବସ୍ଥିତି ଜାଣିବା ସକାଶେ ଏହି ଦୁଈଟି ଦରକାର ଏହି ଦୁହିଁଙ୍କ ମଧ୍ୟରେ ସମ୍ବନ୍ଧ ଏହି ଯେ ଗୋଟିକର ବିନା ଅନ୍ୟଟି ଦ୍ବାରା ଉକ୍ତସ୍ଥାନର ଅବସ୍ଥିତି ସମ୍ବନ୍ଧେ କୌଣସି ନିର୍ଦ୍ଧିଷ୍ଟ ଧାରଣା ମନ ମଧ୍ୟରେ ହୋଇପାରେ ନାହିଁ\n\nଭୂପୃଷ୍ଠର ପ୍ରତ୍ୟେକ ସ୍ଥାନର ଗୋଟିଏ ଦ୍ରାଘିମା ଥିବାର କଳ୍ପିତ ହୋଇଅଛି ଇଂଲଣ୍ଡର ଗ୍ରୀନୱିଚ୍କୁ ମୁଳ ବା ପ୍ରଥମ ଦ୍ରାଘିମାରୂପେ ଗଣନା କରାଯାଏ ଏକ ଯାମ୍ୟୋତ୍ତର ବୃତ୍ତ (meridian)ରେ ଅବସ୍ଥିତ ସମସ୍ତ ସ୍ଥାନର ଦ୍ରାଘିମା (longitude) ଏକ ଅଟେ ଦ୍ରାଘିମା ପୁର୍ବ ଦିଗରେ ବା ପଶ୍ଚିମଦିଗରେ ଶୂନ୍ୟ ଡିଗ୍ରୀଠାରୁ ୧୮୦ ଡିଗ୍ରୀ ପର୍ଯ୍ୟନ୍ତ ଗଣନା କରାଯାଏ \n\nନିରକ୍ଷବୃତ୍ତଠାରୁ ଉତ୍ତର ବା ଦକ୍ଷିଣ ଦିଗରେ କୌଣସି ସ୍ଥାନର ଦୁରତ୍ବର କୌଣିକ ପରିମାଣ କୁ ଅକ୍ଷାଂଶ କୁହାଯାଏ ବିଷୁବରେଖାର ଏକ ସମାନ୍ତରରେ ଅବସ୍ଥିତ ସମସ୍ତ ଅକ୍ଷାଂଶ (latitude) ଏକ ଅଟେ ଅକ୍ଷାଂଶ ଉତ୍ତର ଦିଗରେ ବା ଦକ୍ଷିଣ ଦିଗରେ ଶୁନ୍ୟ ଡିଗ୍ରୀଠାରୁ ୯୦ ଡିଗ୍ରୀ ପର୍ଯ୍ୟନ୍ତ ଗଣନା କରାଯାଏ\n\n\n',general
'ବେଦ\n‘ବିଦ୍‌’ (ବିଦ୍‌ ଅର୍ଥ ଜ୍ଞାନ ପ୍ରାପ୍ତ କରିବା) ଧାତୁରୁ ବେଦ ଶବ୍ଦର ଉତ୍ପତ୍ତି ବେଦ ଖାଲି ଭାରତବର୍ଷ ପାଇଁ ନୁହେଁ, ସମଗ୍ର ମାନବଜାତି ପାଇଁ ଏକ ଅମୂଲ୍ୟ ଜ୍ଞାନର ଭଣ୍ଡାର ବେଦ ଭାରତୀୟ ସଂସ୍କୃତିର ମୂଳ ଆଧାର ବେଦ ୪ ଭାଗରେ ବିଭକ୍ତ ଯଥା- ଋକ୍, ଯଜୁଃ, ସାମ ଓ ଅଥର୍ବ ଏମାନଙ୍କ ମଧ୍ୟରୁ ପ୍ରଥମ ୩ ଗୋଟି ପ୍ରାଚୀନ ଓ ଅଥର୍ବ ପରବର୍ତ୍ତୀ ସମୟର ବୋଲି ଅନୁମାନ କରାଯାଏ\n\nପାଦବଦ୍ଧ ଓ ଅର୍ଥଯୁକ୍ତ ଛନ୍ଦୋବଦ୍ଧ ବୈଦିକ ମନ୍ତ୍ରଗୁଡ଼ିକ ଋକ୍‌, ଗୀତରୂପେ ରଚିତ ବୈଦିକ ମନ୍ତ୍ରଗୁଡ଼ିକ ସାମ ଏବଂ ଚ୍ଛନ୍ଦ ଓ ଗୀତବର୍ଜିତ ମନ୍ତ୍ରଗୁଡ଼ିକ ଯଜୁଃରୂପେ ଖ୍ୟାତ\n\nଯଜ୍ଞର କର୍ମକାଣ୍ଡରେ ଋକ୍‌, ଯଜୁଃ ଓ ସାମ-ଏହି ତିନି ବେଦରୁ ମନ୍ତ୍ର ପାଠ କରାଯାଏ ‘ବ୍ରହ୍ମା’ ଯଜ୍ଞର ଅଧ୍ୟକ୍ଷରୂପେ କାର୍ଯ୍ୟ କରନ୍ତି ସେ ଚାରିବେଦର ଜ୍ଞାତା ଓ ଅଥର୍ବବେଦର ବିଶେଷଜ୍ଞ ଋକ୍‌ବେଦର ପ୍ରତିନିଧି ‘ହୋତା’, ଯଜୁର୍ବେଦର ପ୍ରତିନିଧି ‘ଅଧ୍ବର୍ଯ୍ୟୁ’ ଓ ସାମବେଦର ପ୍ରତିନିଧି ‘ଉଦ୍‌ଗାତା’ ଯଜ୍ଞବିଧାନରେ ଅଂଶଗ୍ରହଣ କରନ୍ତି ଅଥର୍ବ ବେଦର ପ୍ରତିନିଧି ‘ବ୍ରହ୍ମା’ ଯଜ୍ଞକାର୍ଯ୍ୟରେ ସାକ୍ଷୀ ହୋଇ ବସନ୍ତି\n\nଋକ୍‌ବେଦ\n\nଜ୍ଞାନକାଣ୍ଡ ଭାବେ ପରିଚିତ ଋକ୍‌ବେଦ ହିନ୍ଦୁମାନଙ୍କର ପ୍ରାଚୀନତମ ଆଦି ପୁସ୍ତକ ଋଗବେଦରେ ଋକ୍‌ (ବୈଦିକ ମନ୍ତ୍ର ସଂଖ୍ୟା) ୧୦,୫୮୦ ମନୁଷ୍ୟକୁ ଜ୍ଞାନ ପ୍ରଦାନ କରିବା ଏହି ମନ୍ତ୍ରମାନଙ୍କର ଲକ୍ଷ୍ୟ ଏହାର ପାଞ୍ଚଟି ଶାଖା ଯଥା ଶାକଳବାସ୍କଳ, ଅଶ୍ବଲାୟନ, ଶଙ୍ଖାୟନ, ଓ ମଣ୍ଡୁକ ଏହି ପାଞ୍ଚଟି ଶାଖା ଛଡ଼ା ଐତରେୟୀ, କୌଷୀତକୀ, ଶୈଶିରୀ, ପୌଙ୍ଗୀ ଆଦି ଉପଶାଖା ମାନ ଅଛି ଋଗ୍‌ବେଦର ଦୁଇ ପ୍ରଧାନ ବିଭାଗ ଯଥା- ୧. ଐତରେୟ ବ୍ରାହ୍ମଣ ଓ ୨. କୌଷିତକୀ ବା ସାଂଖ୍ୟାୟନ\n\nଯଜୁର୍ବେଦ\n\nକର୍ମକାଣ୍ଡ ଭାବେ ପରିଚିତ ଦ୍ବିତୀୟ ବେଦ ଯଜୁର୍ବେଦର ବୈଦିକ ମନ୍ତ୍ର ସଂଖ୍ୟା ୧,୯୭୫ ଯଜୁର୍ବେଦର ମନ୍ତ୍ରମାନ ଗଦ୍ୟରେ ରଚିତ ମନୁଷ୍ୟକୁ କର୍ମ ପ୍ରେରଣା ପ୍ରଦାନ କରିବା ଏହି ମନ୍ତ୍ରମାନଙ୍କର ଲକ୍ଷ୍ୟ ଯଜୁର୍ବେଦରେ ଧର୍ମ ସମ୍ବନ୍ଧୀୟ କ୍ରିୟାକଳାପ ଏବଂ ଉପାସନାଦି ଅଛି ମାଧ୍ୟନ୍ଦାନୀ ସଂହିତାକୁ ମୂଳ ଯଜୁର୍ବେଦ କୁହାଯାଏ ଏଥିରେ ୪୦ଟି ଅଧ୍ୟାୟ ଅଛି ଉତ୍କଳର ବ୍ରାହ୍ମଣମାନେ ଆଧିକାଂଶ ଯଜୁର୍ବେଦୀ ଏହାର ଅଧିପତି ଶୁକ୍ର; ବକ୍ତା କୃଷ୍ଣଦ୍ବୈପାୟନ ଓ ଶ୍ରୋତା ବୈଶମ୍ପାୟନ ଧନୁର୍ବେଦ ଯଜୂର୍ବେଦର ଉପବେଦ ଅଟେ ଯଜୂର୍ବେଦର ଦୁଇଟି ବିଭାଗ ଅଛି ୧. ଶୁକ୍ଳ ବା ବାଜ ସନେୟ ଓ ୨. କୃଷ୍ଣ ବା ତୈତ୍ତରୀୟ ଶୁକ୍ଳ ଯଜୁର୍ବେଦ କୃଷ୍ଣ ଯଜୁର୍ବେଦ ଅପେକ୍ଷା ବେଶି ଆଦରଣୀୟ\n\nଶୁକ୍ଳ ବା ବାଜ ସନେୟ\n\nଶୁକ୍ଳ ଅଂଶର ଅନ୍ୟନାମ ବାଜସନେୟ (ବାଜସନି=ସୂର୍ଯ୍ୟ) ସୂର୍ଯ୍ୟ ଅଶ୍ବରୂପ ଧାରଣ କରି ଯାଜ୍ଞବଳ୍କଙ୍କୁ ଏହା କହିଥିଲେ ଓ ଯାଜ୍ଞବଳ୍କ ଏହାକୁ ପୃଥିବୀରେ ଅବତାରଣା କରିଥିଲେ ଶୁକ୍ଳ ଯଜୁର୍ବେଦର ମୁଖ୍ୟ ବ୍ୟାଖାନ (ଅର୍ଥାତ ବ୍ରାହ୍ମଣ ଗ୍ରନ୍ଥ) ହେଉଛି ଶତପଥ ବୃହଦାରଣ୍ୟକ ଏହି ବେଦର ମୁଖ୍ୟ ଉପନିଷଦ ଇଶୋପନିଷଦ ଶୁକ୍ଳ ଯଜୁବେଦର ଅନ୍ତିମ ଅଧ୍ୟାୟ ଶୁକ୍ଳ ଯଜୁର୍ବେଦର ଶାଖା ସଂଖ୍ୟା ୧୫ ଶୁକ୍ଳ ଯଜୁର୍ବେଦର ଶାଖା ଗୁଡ଼ିକ ହେଉଛି ବାଜସନେୟ, ଜାବାଳ, ବୋଧାୟନ, କାଣ୍ବ ଇତ୍ୟାଦି\n\nକୃଷ୍ଣ ବା ତୈତ୍ତରୀୟ\n\nଏହା ତିତ୍ତରି ମୁନିଙ୍କ ଦ୍ବାରା କଥିତ କୃଷ୍ଣ ଯଜୁର୍ବେଦର ସଂହିତା ଗୁଡ଼ିକ ହେଉଛି ତୈତ୍ତିରୀୟ, ମୈତ୍ରୀୟଣୀ ଓ କାଠକ କୃଷ୍ଣ ଯଜୁର୍ବେଦର ଶାଖା ସଂଖ୍ୟା ୮୬\n\nସାମବେଦ\nଉପାସନା କାଣ୍ଡ ଭାବେ ପରିଚିତ ସାମବେଦର ମନ୍ତ୍ରମାନ ଗାନ କରିବାକୁ ହୁଏ ସାମବେଦ ଅଧ୍ୟାତ୍ମମୁଖୀ, ଏହା ମନୁଷ୍ୟର ଆନ୍ତରିକ ଗୁଣଗୁଡ଼ିକୁ ବିକଶିତ କରେ ଗାନ୍ଧର୍ବବେଦ (ସଙ୍ଗୀତ ବିଦ୍ୟା) ସାମବେଦର ଉପବେଦ ବା ଅଙ୍ଗ ଅଟେ ସାମବେଦର କାଶ୍ୟପ ଗୋତ୍ର, ବିଷ୍ଣୁ ଦେବତା ଓ ଜଗତୀ ଛନ୍ଦ ଅଟେ ସାମବେଦର ଉପନିଷଦ ହେଉଛି-କେନ ଉପନିଷଦ ଓ ଛାନ୍ଦୋଗ୍ୟ ଉପନିଷଦ ସାମବେଦର ଅନେକ ଶାଖା (ଅର୍ଥାତ ବ୍ୟାଖ୍ୟାନ ଗ୍ରନ୍ଥ) ମଧ୍ୟରୁ ରାଣାୟଣୀୟ, ସାତ୍ୟମୁଗ୍ର, କାଳାପ, କୌଥୁମୀ, ଜୈମିନୀୟ ଇତ୍ୟାଦି ପ୍ରଧାନ କୌଥୁମୀ ଶାଖାର ୬ଟି ଭେଦ ଅଛି ଯଥା: ସାରାୟଣୀୟ, ବାତରାଣୀୟ, ବୈଧୃତ, ପ୍ରାଚୀନ, ତୈଜସ ଓ ଅନିଷ୍ଟକ\n\nସାମବେଦ ଦୁଇ ଭାଗରେ ବିଭକ୍ତ- ପୂର୍ବାର୍ଚ୍ଚିକ ଓ ଉତ୍ତରାର୍ଚ୍ଚିକ ଏହି ଦୁଇ ଭାଗ ମଧ୍ୟରେ ୧୦ଟି ମନ୍ତ୍ର ବିଶିଷ୍ଟ ଏକ୍ କ୍ଷୁଦ୍ର ଅଧ୍ୟାୟ (ମହାନାମ୍ନୀ ଆର୍ଚ୍ଚିକ) ଅଛି ସମ୍ପୁର୍ଣ୍ଣ ସାମବେଦର ମନ୍ତ୍ର ସଂଖ୍ୟା ୧,୮୭୫  ଏଥିମଧ୍ୟରୁ ସାମବେଦର ନିଜସ୍ବ ମନ୍ତ୍ର ସଂଖ୍ୟା ୭୫, ଅନ୍ୟ ସମସ୍ତ ଋଗ୍‌ବେଦରୁ ନିଆଯାଇ ଗାନ ପ୍ରକ୍ରିୟା ପ୍ରସ୍ତୁତ ହୋଇଛି \n\nପୂର୍ବାର୍ଚ୍ଚିକ\n\nପୂର୍ବାର୍ଚ୍ଚିକ ଚାରୋଟି ପର୍ବ ବା କାଣ୍ଡରେ ବିଭକ୍ତ ଯଥା: ଆଗ୍ନେୟ କାଣ୍ଡ, ଐନ୍ଦ୍ରକାଣ୍ଡ, ପାବମାନ କାଣ୍ଡ ଓ ଆରଣ୍ୟକ କାଣ୍ଡ କାଣ୍ଡ ଗୁଡ଼ିକ କେତୋଟି ପ୍ରପାଠକରେ ରେ ବିଭକ୍ତ ପ୍ରତ୍ୟେକ ପ୍ରପାଠକର ଦୁଇଟି ଅର୍ଦ୍ଧପ୍ରପାଠକ ଓ ପ୍ରତ୍ୟେକ ଅର୍ଦ୍ଧ ପ୍ରପାଠକରେ ପାଞ୍ଚଟି ଲେଖାଏଁ ଦଶତି ଥାଏ ଗୋଟିଏ ଦଶତିରେ ୧୦ଟି ମନ୍ତ୍ର ରହିବା ସ୍ବାଭାବିକ ହେଲେ ମଧ୍ୟ କେତେକ ଦଶତିରେ କମ୍ ବା ଅଧିକ ମନ୍ତ୍ର ରହିଛି ପୂର୍ବାର୍ଚ୍ଚିକର ମନ୍ତ୍ର ସଂଖ୍ୟା ୬୪୦\n\nଉତ୍ତରାର୍ଚ୍ଚିକ\n\nଉତ୍ତରାର୍ଚ୍ଚିକରେ ୨୧ଟି ଅଧ୍ୟାୟ ୯ଟି ପ୍ରପାଠକରେ ବିଭକ୍ତ ହୋଇ ରହିଛି ଏଥିରେ ଦଶତି ବଦଳରେ ସୂକ୍ତିର ଗଣନା କରାଯାଏ ଉତ୍ତରାର୍ଚ୍ଚିକର ସୂକ୍ତ ସଂଖ୍ୟା ୪୦ ଓ ମନ୍ତ୍ର ସଂଖ୍ୟା ୧୨୨୫\nଅଥର୍ବ ବେଦ\nଅଥର୍ବ ବେଦ ୨୦କାଣ୍ଡରେ ବିଭକ୍ତ ଏହିରେ ସର୍ବମୋଟ ୭୩୧ ସୂକ୍ତ ଓ ୫,୯୭୭ ବୈଦିକ ମନ୍ତ୍ର ରହିଛି ଅଥର୍ବ ବେଦରେ ଅନେକ ତାନ୍ତ୍ରିକ ଅଭିଚାର ମନ୍ତ୍ର ଓ ଆପଦରୁ ରକ୍ଷା ପାଇବାପାଇଁ ଅନେକ ସ୍ତୋତ୍ର ଅଛି ଏହାର ୯ଟି ଶାଖା, ୫ଟି କଳ୍ପ, ୨୬ଟି କାଣ୍ଡ ଓ ୫୨ଟି ଉପନିଷଦ ଅଛି ଅନ୍ୟ ବେଦମାନଙ୍କର ବହୁକାଳ ପରେ ଏ ବେଦ ରଚିତ ହୋଇଥିବା ଅନୁମାନ କରାଯାଏ ଏହାର ୯ଟି ଶାଖା ହେଲା: ପୈପ୍ପଳାଦ, ତୌଦ, ମୌଦ, ଶୌନକୀୟ, ଜାବାଳ, ଜଳଦ, ବ୍ରହ୍ମବାଦ, ଦେବଦର୍ଶ ଓ ଚାରଣ \n\n\n\n',general
'ଫକିର ମୋହନ ସେନାପତି\nଫକିର ମୋହନ ସେନାପତି (୧୩ ଜାନୁଆରୀ ୧୮୪୩ - ୧୪ ଜୁନ ୧୯୧୮) ୧୩ ଜାନୁଆରୀ ୧୮୪୩ ରେ ଅବିଭକ୍ତ ବାଲେଶ୍ୱର ଜିଲ୍ଲାର ମଲ୍ଲିକାଶପୁର ଗାଆଁର ଲକ୍ଷ୍ମଣ ଚରଣ ସେନାପତି ଓ ତୁଳସୀ ଦେବୀ ସେନାପତିଙ୍କ ଔରସରୁ ଜନ୍ମଗ୍ରହଣ କରିଥିଲେ । ସେ ଥିଲେ ପ୍ରଥମ ଓଡ଼ିଆ ଆଧୁନିକ କ୍ଷୁଦ୍ରଗଳ୍ପ ରେବତୀର ଲେଖକ ।\n\nଫକିର ମୋହନ ସେନାପତି, ଉତ୍କଳ ଗୌରବ ମଧୁସୂଦନ ଦାସ, ଉତ୍କଳମଣି ପଣ୍ଡିତ ଗୋପବନ୍ଧୁ ଦାସ, କବିବର ରାଧାନାଥ ରାଏ, ସ୍ବଭାବ କବି ଗଙ୍ଗାଧର ମେହେରଙ୍କ ସହ ଓଡ଼ିଆ ଭାଷା ଆନ୍ଦୋଳନର ପୁରୋଧା ଭାବରେ ଓଡ଼ିଆ ଭାଷାକୁ ବିଦେଶୀ ମାନଙ୍କ କବଳରୁ ବଞ୍ଚାଇବା ପାଇଁ ଲଢିଥିଲେ ।\n\nଜୀବନ କାଳ\n\nପିଲାବେଳ\n\n୧୪ ଜାନୁଆରୀ ୧୮୪୩ ରେ ଅବିଭକ୍ତ ବାଲେଶ୍ୱର ଜିଲ୍ଲାର ମଲ୍ଲିକାଶପୁର ଗ୍ରାମର ଏକ ଖଣ୍ଡାୟତ ପରିବାରରେ ଫକୀରମୋହନଙ୍କ ଜନ୍ମ । ତାଙ୍କୁ ଏକ ବର୍ଷ ପାଞ୍ଚ ମାସ ବୟସ ବେଳେ ତାଙ୍କ ପିତା ଲକ୍ଷ୍ମଣ ଚରଣ ସେନାପତିଙ୍କର ମୃତ୍ୟୁ ଘଟିଲା । ଏହାର ମାତ୍ର ୧୪ ମାସ ପରେ ତାଙ୍କ ମାତା ତୁଳସୀ ଦେବୀ ସେନାପତି ମଧ୍ୟ ଈହଧାମ ତ୍ୟାଗ କରିଥିଲେ । ବାଲ୍ୟକାଳରୁ ତାଙ୍କର ଲାଳନପାଳନ ଭାର ତାଙ୍କର ଜେଜେମା’ ସମ୍ଭାଳିଥିଲେ ।\n\nଫକୀରମୋହନଙ୍କ ପ୍ରକୃତ ନାମ ଥିଲା ବ୍ରଜମୋହନ । ବାଲ୍ୟକାଳରେ ସେ ପ୍ରାୟତଃ ଅସୁସ୍ଥ ରହୁଥିବାରୁ ତାଙ୍କ ଜେଜେ ତାଙ୍କୁ ଫକୀର ମାନଙ୍କ ପାଖକୁ ନେଇଯାଉଥିଲେ । ସେହି ଫକୀରମାନଙ୍କ ସମ୍ମାନାର୍ଥେ ତାଙ୍କ ଜେଜେମା’ ତାଙ୍କ ନାଁ ବଦଳାଇ କରିଦେଲେ ଫକୀରମୋହନ ।\n\nମା‍ଇନର୍ ପାଶ୍ କଲା ପରେ ସେ ବାଲେଶ୍ୱରର ବାରବାଟୀ ସ୍କୁଲରେ ବିଦ୍ୟାଧ୍ୟୟନ ଜାରି ରଖିଥିଲେ । ତେବେ ଆର୍ଥିକ ଦୁରବସ୍ଥା ଯୋଗୁଁ ପାଠପଢ଼ା ତ୍ୟାଗ କରି ସେହି ବାରବାଟୀ ସ୍କୁଲରେ ତାଙ୍କୁ ମାସିକ ୨ । ୫୦ ଟଙ୍କା ଦରମାରେ ଶିକ୍ଷକ ଚାକିରୀ କରିବାକୁ ହୋ‍ଇଥିଲା । ବାଲେଶ୍ୱର କଲେକ୍ଟରେଟ୍ ରେ କିଛି କାଳ ପାଇଁ ସେ କିରାଣୀ ଚାକିରି କରିଥିଲେ । ପରବର୍ତ୍ତୀ କାଳରେ ସେ ବାଲେଶ୍ୱର ମିଶନ ସ୍କୁଲରେ ୧୮୭୧ ଯାଏଁ ଶିକ୍ଷକତା କରିଥିଲେ ।\n\nଉତ୍ତର ଜୀବନ\n\nଶିକ୍ଷକତା କରିବା ସଙ୍ଗେ ସଙ୍ଗେ ସେ ଓଡ଼ିଆ, ଇଂରାଜୀ, ସଂସ୍କୃତ ଓ ବଙ୍ଗାଳୀ ଆଦି ଭାଷାରେ ଦକ୍ଷତା ହାସଲ କରିଥିଲେ ଓ ବିଭିନ୍ନ ଆଲୋଚନା ମାନଙ୍କରେ ଭାଗ ନେଇ ବାଲେଶ୍ୱରର ବୁଦ୍ଧିଜୀବି ମହଲରେ ନିଜର ସ୍ୱତନ୍ତ୍ର ସ୍ଥାନ ପ୍ରତିଷ୍ଠା କରିଥିଲେ ।\n\nଏହି ସୂତ୍ରରେ ତାଙ୍କର ପରିଚୟ ହୁଏ ବାଲେଶ୍ୱରର ତତ୍କାଳୀନ କଲେକ୍ଟର ଜନ୍ ବିମ୍ସଙ୍କ ସହ । ’ସୁନା ଚିହ୍ନେ ବଣିଆ, ଗୁଣ ଚିହ୍ନେ ଗୁଣିଆ’ ପରି ବିମ୍ସ ସାହେବ ଯିଏ ନିଜେ ଜଣେ ପଣ୍ଡିତ ଥିଲେ, ଫକୀରମୋହନଙ୍କ ଅନ୍ତର୍ନିହିତ ପାଣ୍ଡିତ୍ୟକୁ ଚିହ୍ନିପାରିଥିଲେ । ଏହି କାଳରେ ବିମ୍ସ ସାହେବ ବିଭିନ୍ନ ଭାରତୀୟ ଭାଷାର ତୁଳନାତ୍ମକ ବ୍ୟାକରଣ ଉପରେ ଗୋଟିଏ ପୁସ୍ତକ ରଚନା କରୁଥିଲେ । ସେ ଫକୀରମୋହନଙ୍କଠାରୁ ଏଥିଲାଗି ଓଡ଼ିଆ ଶିକ୍ଷା କରିଥିଲେ । ଫକୀରମୋହନଙ୍କ ପାଣ୍ଡିତ୍ୟରେ ପ୍ରଭାବିତ ବିମ୍ସ ସାହେବ ତାଙ୍କୁ ନୀଳଗିରିର ଦିୱାନ ପଦ ଗ୍ରହଣ କରିବା ଲାଗି ଆଗ୍ରହ କଲେ । ଫକୀରମୋହନ ମଧ୍ୟ ଏହି ପ୍ରସ୍ତାବ ଗ୍ରହଣ କଲେ । ତାଙ୍କର ମାସିକ ଦରମା ରହିଲା ୧୦୦୦ ଟଙ୍କା । ଏହା ପରେ ସେ ଓଡ଼ିଶାର ବିଭିନ୍ନ ସ୍ଥାନମାନଙ୍କରେ ଦିୱାନ ଦାୟିତ୍ୱ ତୁଲାଇଥିଲେ । ୧୮୭୧ ରୁ ୧୮୭୫ ଯାଏଁ ନୀଳଗିରିରେ, ୧୮୭୬-୭୭ ଯାଏଁ ଡ଼ମପଡାରେ, ୧୮୭୭-୮୩ ଯାଏଁ ଢେଙ୍କାନାଳରେ, ୧୮୮୪-୮୬ ଯାଏଁ ଦଶପଲ୍ଲାରେ, ୧୮୮୬-୮୭ ଯାଏଁ ପାଲଲହଡ଼ାରେ, ୧୮୮୭-୯୨ ଯାଏଁ କେଉଁଝରରେ ଓ ୧୮୮୪-୮୬ ଯାଏଁ ପୁନର୍ବାର ଡ଼ମପଡାରେ ସେ ଏହି ଦାୟିତ୍ୱ ତୁଲାଇଥିଲେ ।\n\n୧୮୯୬ ରୁ ୧୯୦୫ ଯାଏଁ ସେ କଟକରେ ଅବସ୍ଥାନ କରିଥିଲେ ଓ ବିଭିନ୍ନ ସାହିତ୍ୟିକ ଅନୁଷ୍ଠାନ ମାନଙ୍କରେ ଅଂଶଗ୍ରହଣ କରିଥିଲେ । ଏତଦ୍ପରେ ସେ ମୃତ୍ୟୁ ପର୍ଯ୍ୟନ୍ତ ବାଲେଶ୍ୱରରେ ଅବସ୍ଥାନ କରିଥିଲେ ।\n\nବ୍ୟକ୍ତିଗତ ଜୀବନ\n\nଫକୀରମୋହନ ୧୮୫୬ ରେ ବିବାହ କରିଥିଲେ । ତେବେ ତାଙ୍କ ପ୍ରଥମ ସ୍ତ୍ରୀଙ୍କ ମୃତ୍ୟୁ ପରେ ସେ ୧୮୭୧ରେ ପୁନର୍ବାର ବିବାହ କରିଥିଲେ । ତାଙ୍କର ପ୍ରଥମ ପୁତ୍ରର ୧୮୭୭ରେ ଛ’ ବର୍ଷ ବୟସରେ ଅକାଳ ମୃତ୍ୟୁ ଘଟିଲା । ୧୮୮୧ରେ ତାଙ୍କର ଦ୍ବିତୀୟ ସ୍ତ୍ରୀଙ୍କ ଔରସରୁ ଦ୍ୱିତୀୟ ପୁତ୍ର ଜନ୍ମଗ୍ରହଣ କରିଥିଲା । ତାଙ୍କର ଦ୍ୱିତୀୟ ସ୍ତ୍ରୀ ମଧ୍ୟ ୧୮୯୪ରେ ହ‌ଇଜାରେ ପରଲୋକଗାମୀ ହୋ‍ଇଥିଲେ । ପରବର୍ତ୍ତୀ କାଳରେ ନିଜ ପୁତ୍ର ସହ ମଧ୍ୟ ତାଙ୍କର ମନାନ୍ତର ଘଟିଥିଲା । ଏହିପରି ତାଙ୍କର ପାରିବାରିକ ଜୀବନ ନିତାନ୍ତ କଷ୍ଟଦାୟକ ଓ ଦୁର୍ଘଟଣାପୂର୍ଣ୍ଣ ଥିଲା ।\n\nସାହିତ୍ୟ ସର୍ଜନା\n\nଉପନ୍ୟାସ\n\nସାହିତ୍ୟର ବିଭିନ୍ନ ବିଭାଗ ଯଥା ଅନୁବାଦ ସାହିତ୍ୟ (ସଂସ୍କୃତରୁ), କାବ୍ୟ-କବିତା ଇତ୍ୟାଦିରେ ସେ ସାହିତ୍ୟ ସୃଜନ କରିଥିଲେ ହେଁ ସେ ମୁଖ୍ୟତଃ ଓଡ଼ିଆ ଉପନ୍ୟାସ ସାହିତ୍ୟର ସୃଷ୍ଟିକର୍ତ୍ତା ରୂପେ ସୁପରିଚିତ । ୧୮୯୭ ରୁ ୧୯୧୫ ମଧ୍ୟରେ ରଚିତ ତାଙ୍କର ଚାରୋଟି ଉପନ୍ୟାସ - ’ଛ’ ମାଣ ଆଠ ଗୁଣ୍ଠ’, ’ମାମୁଁ’, ’ପ୍ରାୟଶ୍ଚିତ’ ଓ ’ଲଛମା’ ତତ୍କାଳୀନ ଅଷ୍ଟାଦଶ ଓ ଊନବିଂଶ ଶତାବ୍ଦୀର ଓଡ଼ିଶାର ସାମାଜିକ ଅବସ୍ଥାର ନିଚ୍ଛକ ଦର୍ପଣ । ଛ’ ମାଣ ଆଠ ଗୁଣ୍ଠ ଉପନ୍ୟାସରେ ଜମିଦାର ମାନଙ୍କ ଦେଇ ଗରିବ ଚାଷୀମାନଙ୍କର ଶୋଷଣର କାହାଣୀ ବର୍ଣ୍ଣିତ ହୋ‍ଇଛି । ଓଡ଼ିଆର ପ୍ରଥମ ଆତ୍ମଜୀବନୀର ମଧ୍ୟ ସେ ଥିଲେ ରଚୟିତା । ଏହାର ନାମ ଥିଲା ’ଆତ୍ମ ଜୀବନ ଚରିତ’ ।\n\nକ୍ଷୁଦ୍ରଗଳ୍ପ\n\n୧୮୬୦ରେ ଫକୀରମୋହନଙ୍କ ରଚିତ କ୍ଷୁଦ୍ରଗଳ୍ପ ’ଲଛମନିଆ’, ତାଙ୍କରି ଦ୍ୱାରା ସମ୍ପାଦିତ ଓ ବାଲେଶ୍ୱରରୁ ପ୍ରକାଶିତ ବୋଧଦାୟିନୀ ପତ୍ରିକାରେ ପ୍ରକାଶିତ ହୋ‍ଇଥିଲା । ତେବେ ଦୁର୍ଭାଗ୍ୟବଶତଃ ତାଙ୍କର ଆତ୍ମଜୀବନୀରେ ଏହା ବିଷୟରେ ସାମନ୍ୟ ଟିକିଏ ବର୍ଣ୍ଣନା ବ୍ୟତୀତ ଏହି ଗଳ୍ପର ସ୍ରୋତ ସମ୍ୱନ୍ଧରେ ଅନ୍ୟ କୌଣସି ଖିଅ ମିଳେନାହିଁ, ନଚେତ୍ ସମଗ୍ର ଭାରତବର୍ଷରେ ଏହି ସାହିତ୍ୟିକ ବିଭାଗର ସ୍ରଷ୍ଟା ରୂପେ ସେ ବିବେଚିତ ହୋ‍ଇଥା’ନ୍ତେ । ୧୮୯୮ ରେ ତାଙ୍କ ରଚିତ ’ରେବତୀ’ ପ୍ରଥମ ଓଡ଼ିଆ ଗଳ୍ପର ମାନ୍ୟତା ପାଏ । ’ରେବତୀ’ ଗଳ୍ପଟିରେ ଗୋଟିଏ ଛୋଟ ଝିଅର ପାଠ ପଢିବାର ଉତ୍ସାହ ଓ ଏଥିରେ ତା’ର ଅନ୍ତରାୟ ସାଜୁଥିବା ପାରମ୍ପରିକ ଅନ୍ଧବିଶ୍ୱାସପୂର୍ଣ୍ଣ ଗ୍ରାମୀଣ ସମାଜର ଚିତ୍ରଣ କରାଯାଇଛି । ପରେ ଯେବେ ଗାଁରେ ମହାମାରୀ ବ୍ୟାପିଛି ଏଥିପାଇଁ ତା’ର ଅଧ୍ୟୟନକୁ ଦାୟୀ କରାଯାଇଛି । ଫକୀରମୋହନଙ୍କ ଅନ୍ୟାନ୍ୟ କ୍ଷୁଦ୍ରଗଳ୍ପଗୁଡ଼ିକ ହେଉଛି ’ପେଟେଣ୍ଟ ମେଡ଼ିସିନ’, ’ଡ଼ାକମୁନସି’, ’ଅଧର୍ମ ବିତ୍ତ’, ’ରାଣ୍ଡି ପୁଅ ଅନନ୍ତା’ ଇତ୍ୟାଦି ।\n\nକବିତା\n\nଫକୀରମୋହନଙ୍କ ପ୍ରଥମ କବିତା ସଙ୍କଳନ ’ଉତ୍କଳ ଭ୍ରମଣ’ ପ୍ରକାଶ ପାଏ ୧୮୯୨ରେ । ତାଙ୍କର ଅନ୍ୟାନ୍ୟ ପଦ୍ୟ କୃତି ମାନଙ୍କ ମଧ୍ୟରେ ’ପୁଷ୍ପମାଳା’, ’ଉପହାର’, ’ପୂଜା ଫୁଲ’, ’ପ୍ରାର୍ଥନା’ ଓ ’ଧୂଳି’ ପ୍ରଧାନ । ନିଜସ୍ୱ କୃତି ବ୍ୟତୀତ ସେ ମଧ୍ୟ ସଂସ୍କୃତ ’ମହାଭାରତ’ ଓ ’ରାମାୟଣ’ କୁ ଓଡ଼ିଆରେ ଅନୁବାଦ କରିଥିଲେ । ଏ ଦୁଇଟିଯାକ ଆକ୍ଷରିକ ଅନୁବାଦ ନୁହେଁ ବରଂ ଭାବାନୁବାଦ । ତାଙ୍କର ପ୍ରଥମ ସ୍ତ୍ରୀ ରୋଗଶଯ୍ୟାରେ ଥିବାବେଳେ ରାମାୟଣ ଓ ମହାଭାରତକୁ ଓଡ଼ିଆରେ ଶୁଣିବାକୁ ଇଚ୍ଛା କରିବାରୁ ସେ ଏହି ଅନୁବାଦ ଦ୍ୱୟ କରିଥିଲେ । ତେବେ ତାଙ୍କର ଏହି ରଚନା ଦ୍ୱୟ ଓଡ଼ିଆ ସାହିତ୍ୟକୁ ସମୃଦ୍ଧ କରିଥିବାରୁ ତାଙ୍କର ଏହି ମହତ ପ୍ରଚେଷ୍ଟା ଲାଗି ତାଙ୍କୁ ବ୍ୟାସକବିର ଆଖ୍ୟା ଦିଆଯା‍ଇଛି । ତତ୍କାଳୀନ ବାମରାର ରାଜାଙ୍କ ଦ୍ୱାରା ସେ ମଧ୍ୟ \"ସରସ୍ୱତୀ\" ଉପାଧିରେ ଭୂଷିତ ହୋ‍ଇଥିଲେ ।\n\nପତ୍ରପତ୍ରିକା ଓ ସଙ୍ଗଠନ\n\n୧୮୬୮ ରେ ନିଜସ୍ୱ ପ୍ରଚେଷ୍ଟା ବଳରେ ସେ ବାଲେଶ୍ୱରରେ ’ଉତ୍କଳ ପ୍ରେସ’ ନାମରେ ଏକ ଛାପାଖାନା ପ୍ରତିଷ୍ଠା କଲେ । ଏହିଠାରୁ ସେ ଓଡ଼ିଆରେ ବିଭିନ୍ନ ପତ୍ରିକା ଓ ସମ୍ବାଦପତ୍ରମାନ ସମ୍ପାଦନା ଓ ପ୍ରକାଶନ କଲେ । ଏଥିମଧ୍ୟରୁ \"ବୋଧଦାୟିନୀ\", \"ନବସମ୍ବାଦ\" ଓ \"ସମ୍ବାଦ ବାହିକା\" ଆଦି ପ୍ରଧାନ ।\n\nଓଡ଼ିଆ ଭାଷାର ଉନ୍ନତି ଓ ପ୍ରଚାର ନିମନ୍ତେ ସେ ୧୮୬୭ରେ \"ଉତ୍କଳ ଭାଷା ଉନ୍ନତି ବିଧାନି ସଭା\" ନାମକ ଏକ ସଙ୍ଗଠନ ଗଢ଼ିଥିଲେ । ’ଉତ୍କଳ ସାହିତ୍ୟ ସମାଜର’ ୧୯୧୨ ଓ ୧୯୧୭ର ବାର୍ଷିକ ସଭାରେ ସେ ସଭାପତି ଦାୟିତ୍ୱ ତୁଲାଇଥିଲେ ।\n\nଓଡ଼ିଆ ଭାଷା ନିମନ୍ତେ ଯୁଦ୍ଧରେ ସେ ନିଜର ପୁରା ଜୀବନକୁ ସଅଁପି ଦେଇଥିଲେ ।\n\n\n\n\n',general
'ସାରଳା ଦାସ\nଶୂଦ୍ରମୁନି ସାରଳା ଦାସ ଓଡ଼ିଆ ଭାଷାର ଜଣେ ମହାନ ସାଧକ ଥିଲେ ଓ ପୁରାତନ ଓଡ଼ିଆ ଭାଷାରେ ବଳିଷ୍ଠ ସାହିତ୍ୟ ଓ ଧର୍ମ ପୁରାଣ ତିଆରି କରିଥିଲେ । ସେ ଓଡ଼ିଶାର ଜଗତସିଂହପୁର ଜିଲ୍ଲାର \"କନକବତୀ ପାଟଣା\" ଠାରେ ଜନ୍ମ ନେଇଥିଲେ । ତାଙ୍କର ପ୍ରଥମ ନାଆଁ ଥିଲା \"ସିଦ୍ଧେଶ୍ଵର ପରିଡ଼ା\", ପରେ ସେ ସାରଳା ଠାକୁରାଣୀଙ୍କ ନାଆଁ ଅନୁସାରେ \"ସାରଳା ଦାସ\" ନାଆଁରେ ଖ୍ୟାତିଲାଭ କଲେ ।\n\n୧୫ଶ ଶତାବ୍ଦୀରେ ସେ ଥିଲେ ପ୍ରଥମ ଓଡ଼ିଆ ଯେ ଓଡ଼ିଆରେ ସାହିତ୍ୟ ରଚନା କରିଥିଲେ । ତାଙ୍କର ଜନ୍ମ ସଠିକ ଭାବରେ ନିରୂପଣ କରାଯାଇପାରେ ନାହିଁ ।\n\nସାରଳା ଦାସ ମୂଳ ମହାଭାରତର ଭାବ ସମାନ ରଖିଥିଲେ ହେଁ ନିଜ ଜାଣତରୁ ଏଥିରେ ଅନେକ ପୌରାଣିକ ଘଟଣା ଓ କାହାଣୀମାନ ମିଶାଇ ଏହାକୁ ଅତି ସମୃଦ୍ଧ ଓ ମୌଳିକ କରି ଲେଖିଥିଲେ ।\n\nସାହିତ୍ୟ ସର୍ଜନା\n    ମହାଭାରତ\n    ଚଣ୍ଡୀପୁରାଣ\n    ବିଲଙ୍କା ରାମାୟଣ\nମହାଭାରତ\n\nମହାଭାରତରେ ସେ ୧୮ଟି ପର୍ବର ବର୍ଣ୍ଣନା କରିଛନ୍ତି ।\n\n    ଆଦିପର୍ବ\n    ସଭାପର୍ବ\n    ବନପର୍ବ\n    ବିରାଟ ପର୍ବ\n    ଉଦୟ ପର୍ବ\n    ଭୀଷ୍ମ ପର୍ବ\n    ଦ୍ରୋଣ ପର୍ବ\n    କନ୍ନ ପର୍ବ\n    ଲୟ ପର୍ବ`\n    ଶୁର୍ତ୍ତିକା ପର୍ବ\n    ସ୍ତ୍ରୀ ପର୍ବ\n    ଶାନ୍ତି ପର୍ବ\n    ଅନୁଶାସନିକ ପର୍ବ\n    ଆଶ୍ରମବାସିକା ପ୍ରବ\n    ମହାପ୍ରସ୍ଥାନିକ ପର୍ବ\n    ଅଶ୍ଵମେଧ ପର୍ବ\n    ମୌସଳ ପର୍ବ\n    ସ୍ଵର୍ଗାରୋହଣ ପର୍ବ\n\n',general
'ଉପେନ୍ଦ୍ର ଭଞ୍ଜ\nକବି ସମ୍ରାଟ ଉପେନ୍ଦ୍ର ଭଞ୍ଜ(୧୬୭୦-୧୬୮୮ ଭିତରେ ଜନ୍ମିତ ଓ ୧୭୪୦ରେ ଦେହତ୍ୟାଗ) ପୁରାତନ ରାଜଶାସିତ ଓଡ଼ିଶାର ଘୁମୁସୁରର କୁଲାଡ଼ ଠାରେ ଜନ୍ମିତ ଜଣେ ରୀତି ଓଡ଼ିଆ କବି । ତାଙ୍କର ସାହିତ୍ୟ କୃତି ପାଇଁ ତାଙ୍କୁ କବି ସମ୍ରାଟ ଉପାଧୀରେ ଭୂଷିତ କରାଯାଇଅଛି ।[୧] ଏକ ରାଜ ପରିବାରରେ ଜନ୍ମିତ ଉପେନ୍ଦ୍ର ଭଞ୍ଜ ରାଜପଦଠାରୁ ଦୂରରେ ରହି ଓଡ଼ିଆ ସାହିତ୍ୟରେ ମନୋନିବେଶ କରିଥିଲେ ।\nକାବ୍ୟ\nଉପେନ୍ଦ୍ର ଭଞ୍ଜ ଲେଖିଥିବା ସର୍ବମୋଟ ୫୨ ଖଣ୍ଡରୁ କେବଳ ୨୦-୨୫ ଖଣ୍ଡ ଏବେ ପଢି଼ବା ପାଇଁ ମିଳୁଛି । ଛାପାକଳର ଅଭାବରୁ ଅନେକ ବହି କ୍ରମେ ନଷ୍ଟହୋଇ ଯାଇଛି । ତାଙ୍କର କେତୋଟି ପ୍ରମୁଖ କାବ୍ୟ ହେଲା:\n\n    ବୈଦେହୀଶ ବିଳାସ (\"ବ\"ରେ ଆରମ୍ଭ ହୋଇଥିବା ସବୁ ପଦ)\n    ରାସଲୀଳା\n    ବ୍ରଜଲୀଳା\n    ସୁଭଦ୍ରା ପରିଣୟ (\"ସ\"ରେ ଆରମ୍ଭ ହୋଇଥିବା ସବୁ ପଦ)\n    ଲାବଣ୍ଯବତୀ\n    ପ୍ରେମ ସୁଧାନିଧି\n    ରସିକହାରାବଳୀ\n    ଚିତ୍ରକାବ୍ୟ-ବନ୍ଦୋଧ୍ୟ ଲାବଣ୍ଯବତୀ\n    କୋଟି ବ୍ରହ୍ମାଣ୍ଡ ସୁନ୍ଦରୀ\n    କଳା କୌତୁକ (\"କ\"ରେ ଆରମ୍ଭ ହୋଇଥିବା ସବୁ ପଦ)\n    ସତୀଶ ବିଳାସ (\"ସ\"ରେ ଆରମ୍ଭ ହୋଇଥିବା ସବୁ ପଦ)\n    ଦମୟନ୍ତୀ ବିଳାସ (\"ଦ\"ରେ ଆରମ୍ଭ ହୋଇଥିବା ସବୁ ପଦ)\n    ପଦ୍ମାବତୀ ପରିଣୟ (\"ପ\"ରେ ଆରମ୍ଭ ହୋଇଥିବା ସବୁ ପଦ)\n',general
'ଭୀମ ଭୋଇ\n\nଭାରତର ଓଡ଼ିଶା ରାଜ୍ୟର ସମ୍ବଲପୁର ଜିଲାର ରେଢାଖୋଲଠାରେ ଜନ୍ମ ନେଇଥିଲେ । ସେ ଜଣେ ଓଡ଼ିଆ କବି ଓ ସତ୍ୟ ମହିମା ଧର୍ମର ପ୍ରତିଷ୍ଠାତା ଥିଲେ ।\nଜୀବନ\nଭୀମ ଭୋଇ ଜଣେ ସନ୍ଥ-କବି ଭାବରେ ପରିଚିତ ଥିଲେ । ଛୁଆଁ ଅଛୁଆଁ, ଭେଦଭାବ, ଜାତି ପ୍ରଥାକୁ ବିରୋଷ କରି ଖଲିଆପାଲି ଠାରେ ରେ ସତ୍ୟ ମହିମା ଧର୍ମର ବିକାଶରେ ମୁଖ୍ୟ ଭୂମିକା ନିଭାଇଥିଲେ । ତାଙ୍କର ରଚନା ସବୁରେ ମାନବ ଧର୍ମ, ଦର୍ଶନ ଓ ଜୀବନ ଓ କାମ କରିବାର ଧାରାକୁ ଖୁବ ସରଳ ଓ ସାବଲୀଳ ଭାବରେ ବର୍ଣନା କରାଯାଇଅଛି ।\n\nପ୍ରାଣୀଙ୍କ ଆରତ ଦୁଃଖ ଅପ୍ରମିତ ଦେଖୁ ଦେଖୁ କେବା ସହୁ ।\nମୋ ଜୀବନ ପଛେ ନର୍କେ ପଡ଼ିଥାଉ ଜଗତ ଉଦ୍ଧାର ହେଉ\n',general
'ଓଡ଼ିଶୀ\n\nଓଡ଼ିଶୀ ଭାରତର ଆଠଟି ଶାସ୍ତ୍ରୀୟ ନାଟ ଭିତରୁ ଗୋଟିଏ । ଏହା ଓଡ଼ିଶାରୁ ଜନ୍ମ ଲାଭ କରିଛି । ପୁରାତନ ତତ୍ୱ ଅନୁସାରେ ଏହା ଭାରତର ଜୀବନ୍ତ ନୃତ୍ୟକଳା ଭିତରୁ ଗୋଟିଏ ।ଭାରତୀୟ ନୃତ୍ୟକଳାର ପୋଥି ନାଟ୍ୟ ଶାସ୍ତ୍ର ଏହାକୁ ଓଡ୍ର-ମାଗଧି ବୋଲି କହେ । ପ୍ରଥମ ଖ୍ରୀଷ୍ଟପୂର୍ବ ବେଳକୁ ଭୁବନେଶ୍ୱରର ଖଣ୍ଡଗିରି ଓ ଉଦୟଗିରି ଠାରେ ଓଡ଼ିଶୀ ଏକ ଉନ୍ନତ ନୃତ୍ୟକଳାରେ ପରିଣତ ହୋଇସାରିଥିଲା ଯାହା ସେ କେତେ ପୁରୁଣା ସେକଥା ପ୍ରମାଣ କରେ । ପରାଧୀନ ଭାରତରେ ଫିରିଙ୍ଗି ମାନଙ୍କ ଦେଇ ଏହା କିଛି ପରିମାଣରେ ଦବିଯାଇଥିଲେ ହେଁ ସ୍ଵାଧୀନତା ପରେ ଓଡ଼ିଶୀ ପୁଣି ତାର ଆଗର ଗୌରବ ଫେରିପାଇଥିଲା ।\n\nଏହାର ତ୍ରିଭଙ୍ଗୀ ଠାଣି ବା ଦେହର ତିନୋଟି ଅଙ୍ଗ- ମୁଣ୍ଡ, ଛାତି ଓ ଅଣ୍ଟାର ସ୍ଵାଧୀନ ଗତି ଏହାକୁ ବାକି ଭାରତୀୟ ନାଟ ଠାରୁ ପୁରାପୁରି ନିଆରା କରି ଗଢ଼ିତୋଳିଛି । ଆଉ ମୌଳିକ ଚଉକୋଣ ନାଚକୁ ଚଉକା କୁହାଯାଏ ।\n\nଆରମ୍ଭ ଓ ଇତିହାସ\n\nଖାରବେଳଙ୍କ ସମୟରେ ଅଙ୍କାଯାଇଥିବା ଉଦୟଗିରିର ମଞ୍ଚପୁରି ଗୁମ୍ଫାରେ ସବୁଠୁ ପୁରୁଣା ଓଡ଼ିଶୀ ନାଚର ଛବି ଦେଖିବାକୁ ମିଳିଥାଏ । ନାରୀମାନଙ୍କ ବାଦ୍ୟଯନ୍ତ୍ର ବାଜଣା ସହ ଓଡ଼ିଶୀ ନର୍ତ୍ତକୀମାନଙ୍କର ନାଚକୁ ଖାରବେଳ ଉପଭୋଗ କରୁଥିଲେ । ତେଣୁ ଆରମ୍ଭରେ ଏହା ଧର୍ମ ସହ ଯୋଡ଼ା ନଥିଲା, ପରେ ଏହା ମନ୍ଦିର ଚଳଣିରେ ଯୋଡ଼ିହେଲା । ଜଗନ୍ନାଥ ମନ୍ଦିରରୁ ପ୍ରଥମେ ଆରମ୍ଭ କରି ତା ପରେ ବାକି ଶିବ ଓ ବିଷ୍ନୁ ମନ୍ଦିର ମାନଙ୍କରେ ଆରମ୍ଭ ହେଲା । ଗୋଟିଏ ପୁରୁଣା ପୋଥି ଦେବଦାସୀମାନେ ଜୈନ ଓ ବୌଧ ସଙ୍ଘ ମାନଙ୍କରେ ନାଚିବାର ପ୍ରମାଣ ଦିଏ । ଓଡ଼ିଶୀ, ପ୍ରଥମେ ମନ୍ଦିର ମାନଙ୍କରେ \'ମାହାରି\' ମାନେ ନିଜ ଜୀବନ ଭଗବାନଙ୍କ ପାଖରେ ଅର୍ପଣ କରିବାର ଚଳଣି ଆରମ୍ଭ କରିଥିଲେ ଯାହା ଓଡ଼ିଶାର ମନ୍ଦିର କାନ୍ଥରେ ଥିବା ମୂର୍ତ୍ତୀରୁ ଜଣାପଡ଼େ ।[୫] ଖ୍ରିଷ୍ଟପୁର୍ବ ଦ୍ଵିତୀୟର ଓଡ଼ିଶୀର ଇତିହାସ ଉଦୟଗିରିର ରାଣୀଗୁମ୍ଫାରୁ ମିଳିଥିବା ପୋଥିରୁ ଜଣାଯାଏ । ତେଣୁ ଇତିହାସ, ରିତିନୀତି ଓ ଚଳଣିକୁ ଆଖିରେ ରଖି ଓଡ଼ିଶୀକୁ ସବୁଠୁ ପୁରୁଣା ଶାସ୍ତ୍ରୀୟ ନାଚର ମାନ୍ୟତା ଦିଆଯାଏ । ନାଟ୍ୟ ଶାସ୍ତ୍ରରେ ବି ଓଡ୍ର ମାଗଧିକୁ ଗୁରୁତ୍ତ୍ଵଦିଆଯାଇଛି ଆଉ ଓଡ୍ର ଓଡ଼ିଶାକୁ ହିଁ ସୂଚାଏ\n\nମନ୍ଦିର ଇତିହାସ\n\nଖ୍ରିଷ୍ଟପୁର୍ବ ୨ୟ ଶତାବ୍ଦୀରେ ତିଆରି ଭୁବନେଶ୍ୱରରେ ଥିବା ଖଣ୍ଡଗିରି ଓ ଉଦୟଗିରି ସେତେବେଳର ସମ୍ରାଟ ଖାରବେଳଙ୍କ ଦ୍ଵାରା ତିଆରି କରାଯାଇଥିଲା । ଗବେଷକମାନେ କହନ୍ତି ଗୁମ୍ଫାରେ ଅଙ୍କାଯାଇଥିବା ହେତୁ ଓ ଅନେକ ସେହିଭଳି ପୁରୁଣା ପ୍ରମାଣ ମିଳୁଥିବାରୁ ଓଡ଼ିଶୀ ସବୁଠୁ ବେଶି ପୁରୁଣା ନୃତ୍ୟକଳା । କୋଣାର୍କ ଓ ବ୍ରହ୍ମେଶ୍ଵର ମନ୍ଦିର କାନ୍ଥରେ ଅଙ୍କା ଚିତ୍ରରେ ବି ନାଚୁଥିବା ଓଡ଼ିଶୀ ନର୍ତ୍ତକ ଓ ନର୍ତ୍ତକୀ ଦେଖିବାକୁ ମିଳନ୍ତି ।\n\nଷଷ୍ଠ-ନବମ ଶତାବ୍ଦିରେ ତିଆରି ହୋଇଥିବା ବୌଦ୍ଧ କୀର୍ତ୍ତି, ଯାଜପୁରର ରତ୍ନଗିରିରେ ଥିବା ପାହାଡ଼ରେ ଏବେକାର ଓଡ଼ିଶୀ ସହ ସମାନତା ଥିବା ନାଚ ଉପରେ ଅଙ୍କାଯାଇଥିବା ଚିତ୍ର ଦେଖିବାକୁ ମିଳେ ।\n\nହିରାପୁରର ଚଉଷଠି ଯୋଗିନି ମନ୍ଦିର ଭଳି ତନ୍ତ୍ର ମନ୍ଦିର ମାନଙ୍କରେ ଥିବା ଯୋଗିନିମାନେ ଯେଉଁ ମୁଦ୍ରାରେ ଅଛନ୍ତି ସେସବୁ ଏବେକାର ଓଡ଼ିଶୀର ଇତିହାସ ଜାଣିବାରେ ସାହାଯ୍ୟ କରେ ।\n\nଓଡ଼ିଶୀ, ଓଡ଼ିଶାର ଶିବ, ବିଷ୍ଣୁ ଓ ବାକି ମନ୍ଦିର (କୋଣାର୍କର ସୁର୍ଯ୍ୟ ମନ୍ଦିର)ରେ ଥିବା ଅଗଣିତ ମୂର୍ତ୍ତିରେ ଦେଖିବାକୁ ମିଳେ ।\n\nଛଉ ନାଚ\n\n ଛଉ ନାଚ (ଛଉ ନାଟ) ଏକ ଯୁଦ୍ଧଭିତ୍ତିକ ଭାରତୀୟ ନାଟ ଯାହା ଓଡ଼ିଶାର ମୟୁରଭଞ୍ଜରୁ ଜନ୍ମଲାଭ କରିଛି |\n\nପ୍ରକାର\n\nଏହା ମୁଖ୍ୟତ ତିନି ପ୍ରକାରର:\n\n        ମୟୁରଭଞ୍ଜ ଛଉ\n\n        ଏହା ମୟୁରଭଞ୍ଜରୁ ଜନ୍ମଲାଭ କରିଛି । ଏଥିରେ ନାଟ ସାଙ୍ଗରେ ତୁରୀ, ମାଦଳ ଓ ଅନ୍ୟାନ୍ୟ ବାଦ୍ୟଜନ୍ସ୍ତ୍ରର ବାଦନ କରି ନାଛ ମାଧ୍ୟମରେ ଯୁଦ୍ଧର ବର୍ଣନା କରାଯାଇଥାଏ ।\n\n    ସଢେଇକଳା ଛଉ\n\n        ଏହା ପୁରାତନ ଓଡ଼ିଶା ଓ ଏବେକାର ଝାଡ଼ଖଣ୍ଡର ସଧେଇକଳାରେ ଦେଖିବାକୁ ମିଳେ ।\n\n        ପୁରୁଲିଆ ଛଉ\n\n        ଏହା ପଶ୍ଚିମବଙ୍ଗର ପୁରୁଲିଆ ଠାରେ ଦେଖିବାକୁ ମିଳେ |\nଛଉ ଶବ୍ଦର ଜନ୍ମ\n\nଓଡ଼ିଆ ଭାଷାର ପ୍ରଖ୍ୟାତ ସାହିତ୍ୟିକ ଓ ଗବେଷକ ସୀତାକାନ୍ତ ମହାପତ୍ରଙ୍କ ଅନୁସାରେ \"ଛଉ\" ଶବ୍ଦ ଓଡ଼ିଆ ଶବ୍ଦ \"ଛାଉଣି\"ରୁ ଆସିଅଛି ଯାହାର ଅର୍ଥ ସେନାଛାଉଣି ଓ ଏହା ରାଜାରାଜୁଡା ସମୟର ସେନା ମାନଙ୍କ ଯୁଦ୍ଧ କଳାରୁ ଜନ୍ମ ନେଇଛି।\n\n\n\n',general
'ସମୟ ଗଣନା\n\nସମୟ ଗଣନା ସମୟ/କାଳକୁ ଗଣିବାକୁ ବୁଝାଇଥାଏ । ବିଜ୍ଞାନ ଓ ନାନାଦି ଧର୍ମଧାରାରେ ଏହା ଅଲଗା ଅଲଗା ଭାବରେ ଗଣାଯାଇଥାଏ ।\n\nକଳ୍ପ\n\nହିନ୍ଦୁ ପୁରାଣ ମତେ ବ୍ରହ୍ମାଙ୍କର ଏକଦିନ ବା ଏକରାତିର ସମୟ, ଏହା ମଣିଷ ମାନଙ୍କର ୪୩୨ କୋଟି ବରଷ କାଳ ବର୍ତ୍ତମାନ (୨୦୧୧ସାଲରେ) ଶ୍ବେତବାରାହ କଳ୍ପାବ୍ଦରେ ୧୯୭କୋଟି ୨୯ଲକ୍ଷ ୫୦ହଜାର ୧୩ବର୍ଷ ଚଳୁଅଛି |\n\nଶ୍ବେତବରାହ କଳ୍ପ\n\nଏହା ବ୍ରହ୍ମାଙ୍କ ସୃଷ୍ଟିର ଆଦିଯୁଗର ପ୍ରଥମ କଳ୍ପ ଏହି କଳ୍ପାବ୍ଦର ପରିମାଣ ମୋଟରେ ୪୩୨କୋଟି ବର୍ଷ ଏହି କଳ୍ପର ସପ୍ତବିଂଶ ଯୁଗ ଅତୀତ ହୋଇ ଅଷ୍ଟାବିଂଶ ଯୁଗ ବର୍ତ୍ତମାନ ଚାଲୁଅଛି ଏ କଳ୍ପରେ ସ୍ବାୟମ୍ଭୁବ, ସ୍ବାରୋଚିଷ, ଉତ୍ତମଜ, ତାମସ, ରୈବତ ଓ ଚାକ୍ଷୁଷ ମନୁମାନଙ୍କର ଅଧିକାର ଶେଷ ହୋଇଅଛି, ବର୍ତ୍ତମାନ ବୈବସ୍ବତ ନାମକ ସପ୍ତମ ମନୁଙ୍କ ଅଧିକାର ଚଳୁଅଛି ବର୍ତ୍ତମାନ ଶ୍ବେତବାରାହ କଳ୍ପାବ୍ଦରେ ୧୯୭କୋଟି ୨୯ଲକ୍ଷ ୫୦ହଜାର ୧୩ବର୍ଷ ଚଳୁଅଛି ଶ୍ବେତ ବରାହ କଳ୍ପର ଆରମ୍ଭ ହେଲାବେଳେ ଏ ପୃଥିବୀ ସୃଷ୍ଟି ହୋଇ ନ ଥିଲା ଏ କଳ୍ପାରମ୍ଭର ୧କୋଟି ୭୦ଲକ୍ଷ ୬୪ହଜାର ବର୍ଷପରେ ଏ ପୃଥିବୀର ସୃଷ୍ଟି ହୋଇଅଛି ବର୍ତ୍ତମାନ ପୃଥିବୀର ବୟସ ୧୯୫ କୋଟି ୫୮ଲକ୍ଷ ୮୬ହଜାର ୧୩୧୩ବର୍ଷ\n\n\nମନୁ\n\nବ୍ରହ୍ମାଙ୍କର ୧୪ଜଣ ମାନସ ପୁତ୍ର ଯଥା- ସ୍ବାୟଂଭୁବ, ସ୍ବାରୋଚିଷ, ଉତ୍ତମ, ତାମସ, ରୈବତ, ଚାକ୍ଷୁସ, ବୈବସ୍ବତ, ସାବର୍ଣ୍ଣି, ଦକ୍ଷ ସାବର୍ଣ୍ଣି, ବ୍ରହ୍ମସାବର୍ଣ୍ଣି, ଧର୍ମସାବର୍ଣ୍ଣି, ରୁଦ୍ରସାବର୍ଣ୍ଣି, ଦେବସାବର୍ଣ୍ଣି ଓ ଇନ୍ଦ୍ରସାବର୍ଣ୍ଣି  ସୃଷ୍ଟିର ପ୍ରତ୍ୟେକ କଳ୍ପରେ ଏହି ୧୪ଜଣ ମନୁ ବ୍ରହ୍ମାଙ୍କ ମନରୁ ଜାତ ହୁଅନ୍ତି ଓ ଯଥାକ୍ରମେ ସୃଷ୍ଟି କର୍ମରେ ଲାଗନ୍ତି ଓ ସୃଷ୍ଟିରେ ଅଧିକାରି ହୁଅନ୍ତି ପୃଥିବୀର ବର୍ତ୍ତମାନ ମନ୍ବନ୍ତରରେ ବୈବସ୍ବତ ମନୁଙ୍କର ଅଧିକାର |\n\n\nସତ୍ୟଯୁଗ\n\nଉତ୍ପତ୍ତି: ବୈଶାଖ ଶୁକ୍ଳ ତୃତୀୟା, ରବିବାର ପରିମାଣ = ୧୭ଲକ୍ଷ ୨୮ ହଜାର ବର୍ଷ ଅବତାର ମତ୍ସ୍ୟ, କୂର୍ମ, ବରାହ, ନୃସିଂହ\n\nତ୍ରେତାଯୁଗ\nଉତ୍ପତ୍ତି: କାର୍ତ୍ତିକ ଶୁକ୍ଳପକ୍ଷ ନବମୀ- ଅଅଁଳା ନବମୀ, ସୋମବାର ପରିମାଣ = ୧୨ ଲକ୍ଷ ୯୬ହଜାର ବର୍ଷ ଅବତାର: ବାମନ, ପରଶୁରାମ, ଶ୍ରୀରାମ |\n\nଦ୍ବାପରଯୁଗ\n\nଉତ୍ପତ୍ତି: ଭାଦ୍ର, କୃଷ୍ଣ ତ୍ରୟୋଦଶୀ, ଗୁରୁବାର ପରିମାଣ = ୮ଲକ୍ଷ ୬୪ ହଜାର ବର୍ଷ ଅବତାର ଶ୍ରୀକୃଷ୍ଣ, ବୁଦ୍ଧ |\n\nକଳିଯୁଗ\n\nଉତ୍ପତ୍ତି: ମାଘ ପୂର୍ଣ୍ଣିମା, ଶୁକ୍ରବାର, ପରିମାଣ = ୪ ଲକ୍ଷ ୩୨ ହଜାର ବର୍ଷ ଆଧୁନିକ ଗଣନା ଅନୁସାରେ କଳିଯୁଗର ଆରମ୍ଭକାଳ ଖ୍ରୀଷ୍ଟପୂର୍ବ ୩୧୦୧ ସାଲ, ଅତଏବ ୨୦୧୧ ସାଲ ପର୍ଯ୍ୟନ୍ତ କଳିଯୁଗର ୫୧୧୨ ବର୍ଷ ଭୋଗ ହୋଇଅଛି ଓ ୪ଲକ୍ଷ ୨୬ ହଜାର ୮୮୮ ବର୍ଷ ବାକି ଅଛି |\n\nସମ୍ବତ\n\nରାଜା ବିକ୍ରମାଦିତ୍ୟଙ୍କ ପ୍ରବର୍ତ୍ତିତ ଅବ୍ଦ ଖ୍ରୀଷ୍ଟଜନ୍ମର ୫୭ ବର୍ଷ ପୂର୍ବରୁ ଏ ଅବ୍ଦ ପ୍ରବର୍ତ୍ତିତ ହୋଇ ଆସିଅଛି ଖ୍ରୀଷ୍ଟାବ୍ଦ ସଙ୍ଗେ ୫୭ ସଂଖ୍ୟା ଯୋଗକଲେ ସମ୍ବତ ଅବ୍ଦର ସଂଖ୍ୟା ମିଳେ |\n\n\nଶକାବ୍ଦ\n\nଶକ ବା ସିଦିଆନ୍ (Scythian) ମାନେ ଭାରତରେ ରାଜତ୍ବ କରିବା ସମୟରେ ଶକରାଜା ଶାଳିବାହନଙ୍କ ରାଜତ୍ବ କାଳରୁ ଏହି ସନ ଗଣନାର ଆରମ୍ଭ ହୋଇଥିଲା ଏହା ଖ୍ରୀଷ୍ଟାବ୍ଦ ସଂଖ୍ୟା ଅପେକ୍ଷା ୭୮ ବର୍ଷ କମ୍‌, ଅର୍ଥାତ ଖ୍ରୀଷ୍ଟାବ୍ଦ ୭୮ମସିହାରେ ଏହା ଆରମ୍ଭ ହୋଇଥିଲା ଶକାବ୍ଦ ମହାବିଷୁବ ସଂକ୍ରାନ୍ତି (ପଣା ସଂକ୍ରାନ୍ତି) ଦିନ ଆରମ୍ଭ ହୁଏ |\n\n\n\n\n\n\n\n\n',general