@relation _home_srikanth_cliaresources_data_domainidentification_te

@attribute text string
@attribute @@class@@ {tourism,health,general}

@data
'\'డోగ్రాలంటే.. మీరు కశ్మీరీ వాళ్ళా? లేక పంజాబీలా? \' అని అడిగాను.. ఆ అబ్బాయిని. ఒక్కసారి తీక్షణంగా నావైపు చూసి.. \'నేను భారతీయుడ్ని!\' అన్నాడు. సిగ్గనిపించింది. ఇదేంటి ఈ కుర్రాడితో చెప్పించుకున్నాను.. అయినా నా ప్రశ్న లో అంత తప్పేముంది? కొత్త గ్రూప్ లో చేరిన మొదటి రోజే.. ఇలా పాఠం చెప్పించుకున్నాను. అనుకుని ఒక మెంటల్ నోట్ చేసుకున్నాను, ఇతని దగ్గర ఎక్కువ తక్కువ వాగకూడదని. అయినా సినిమాల్లో, క్లాస్ రూం లో చెప్పినట్టు.. \'నేను మొదటగా భారతీయుడ్ని ట హహ్ \' అనుకున్నాను.\n\n22 యేళ్ళుంటాయి అతనికి. అదే సమీర్ డోగ్రా ట పేరు. తెల్లగా.. గడ్డం తో.. వత్తయిన జుట్టు, నుదుటన బూడిద, పొడుగ్గా, పల్చగా.. కళ్ళజోడూ..\n\nనా పక్క క్యూబ్ లో నే ఉండటం తో.. రోజూ.. అతని క్యూబ్ మీదుగానే వెళ్ళవలసి వచ్చేది. మనిషెంత మూడీ అంటే.. ఒకరోజు.. \'కృష్ణాజీ.. \' అని నోరారా పిలిచి .. బ్రేక్ రూం లో చాయ్ తాగే వరకూ వదిలిపెట్టేవాడు కాదు. ఒక్కోరోజు అసలు నేనెవరో తెలియనట్టు ప్రవర్తించేవాడు.\n\nనేను అందర్నీ.. టీజ్ చేసేదాన్ని ఏదో టాపిక్ మీద.. మధ్యాహ్నం భోజనం వేళ. అతను చాలా అల్లరి చేస్తూ అందరి మీద జోకులేస్తూ.. నవ్వుతూ నవ్విస్తూ ఉండేవాడు. కానీ..ఒక్కసారే.. మూడ్ ఆఫ్ అయిపోయేవాడు. నాకు చిత్రం గా ఉండేది.\n\nఒకసారి మాల్ లో మా కుటుంబం కూర్చుని ఐస్క్రీం తింటుంటే.. కనిపించాడు డోగ్రా, నలుగురైదుగురు స్నేహితులతో. వాళ్ళంతా కూడా అదే తెలుపు తో.. గడ్డాలతో కనిపించారు. బాగా మాట్లాడారు. పిల్లలని పలకరించారు.\n\nమర్నాడు లంచ్ టైం లో సరదాగా అబ్బాయిలంతా సెలవ రోజుల్లో మాల్స్ కెళ్తారని నాకు తెలియదు.. అంటూ ఏదో టీజ్ చేయబోతే.. యమ సీరియస్ గా లుక్కిచ్చాడు. దెబ్బకి మళ్ళీ అలాంటి ప్రయత్నాలెప్పుడూ చేయలేదు.\n\nరాను రానూ, రోజూ అతని పద్ధతి గమనించటం అలవాటైపోయింది. అన్ని గుళ్ళూ తిరిగే వాడు. క్యూబ్ లోంచి ఓంకారం, లేక గాయత్రీ మంత్రం వినబడేది ఎప్పుడూ..మంద్రం గా.\n\nఫన్ మెయిల్ ఎలియాస్ మొదలు పెట్టాడు. తర్వాత నన్ను ఓనర్ ని చేసి.. పూర్తిగా తప్పుకున్నాడు.\n\nఒకసారి గ్రూప్ మాగజీన్ ఐడియా ఇచ్చి అంతా ఒంటి చేతిమీద నడిపించాడు. రెండు ఇష్యూలు రాగానే.. అసలు పత్రిక చదవటం కూడా మానేశాడు.\n\nఒకసారి లంచ్ లు ఎరేంజ్ చేసేవాడు.. అందర్నీ..లాప్ టాప్ లు మూసేసి చేతులు పట్టుకుని లాగి మరీ తీసుకెళ్ళేవాడు.. ఒక్కోసారి గన్ పాయింట్ మీద కూడా వచ్చేవాడు కాడు.\n\nసెలవ మీద జమ్మూ-కాశ్మీర్ కెళ్ళాడు. అక్కడ అమర్ నాథ్ యాత్రీకులని వెళ్ళనీకుండా ఆపి, అప్పట్లో గొడవలయ్యాయి. (2 యేళ్ళ క్రితం) తన ఇంటి బయట మనుషులని చంపడం అవీ జరిగాయిట కూడా. అతను బాగా చలించి.. కాశ్మీరీ పండితుల మీద జరిగిన ఆగడాలు, హిందువులని అమర్ నాథ్ యాత్రలకి వెళ్ళనీయక పోవటం, లాంటివీ, అసలు కాశ్మీర్ సమస్య, పాకిస్తానీ టెర్రరిస్టులు ఎలా కాశ్మీరాన్ని కబళించి వేసారో.. గ్రూప్ కి ఈమెయిల్ రూపం లొ పంపుతూ ఉండేవాడు.\n\nకంపెనీ యాజమాన్యం నుండి వార్నింగ్ వచ్చాక.. \' మన వ్యథ ని అర్థం చేసుకోలేని కంపెనీ కి పని చేస్తే ఏమి? లేకపోతే ఏమి ?\' అని బాధ పడ్డాడు. అతన్ని మేము.. ఎన్నో విధాలు గా నచ్చజెప్పాక.. ఇలాంటి ఈ మెయిళ్ళు జీ మెయిల్ గ్రూప్ తయారు చేసి పంపసాగాడు.\n\nఅతని బాక్ గ్రౌండ్ తెలిసాక.. అతని పట్ల మాకు సానుభూతి పెరిగి అందరం అతనికి స్నేహితులమైపోయాం. అతని కుటుంబానికి కాశ్మీర్ లో వర్తకం, వ్యవసాయం ఉన్నాయి. వాళ్ళ పెద్దనాన్న కుటుంబం మొత్తం ఊచకోత కోయబడ్డాక, ప్రాణాలు అరిచేతిలో పెట్టుకుని జమ్మూ కి చేరుకుని కొత్త జీవితం మొదలు పెట్టారు అతని తల్లి దండ్రులు. ఇతని చిన్నతనం లో జరిగిన ఈ సంఘటన వల్ల అతను చాలా ఎఫెక్ట్ అయ్యాడు. మన ప్రభుత్వం ఉద్యోగం ఇచ్చి వీరి కుటుంబాన్ని నిలిపింది. ఆర్ ఈ సీ లో ఇంజనీరింగ్ చేసి ఇలా మా కంపెనీ లో చేరాడు.\n\nకాశ్మీర్ ని పాకిస్తాన్ కి ఇచ్చి పడేస్తే సగం శని వదులుతుందనేవాడు. ముస్లిం ల పట్ల అతనికి చాలా వ్యతిరేక భావాలుండేవి. చాలా సార్లు నచ్చ చెప్పేవాళ్ళం.. అలా వద్దని. కానీ ఫలితం శూన్యమనే చెప్పాలి. తాజ్ ఎటాక్ అప్పుడూ, జయ్ పూర్ బ్లాస్టులప్పుడూ, చాలా డిప్రెస్ అయి ప్రభుత్వానికి, ముస్లిం లకీ, పాకిస్తానీయులకీ వ్యతిరేకం గా మాట్లాడేవాడు.\n\nఒకసారి ఒకబ్బాయి.. ముజఫ్ఫరాబాద్ బీహార్ లో ఉందనుకున్నాడు. ఇతను ఉగ్ర రూపం దాల్చి.. \'అదేంటి ? ఆ మాత్రం తెలియదా? పీ ఓ కే లో ఉంది. అక్కడ జనాలు అంతమంది చస్తుంటే.. మీకు కనీసం ఎక్కడుందో ఐడియా కూడా లేదా ? అని హుంకరించాడు. నేను కలగచేసుకుని.. \'అతనికి తెలియదు.. ఓ కే.. నువ్వు చెప్పు కర్ణాటక సీ ఎం ఎవరో చెప్పు మొదలు..\' అంటే చెప్పలేకపోయాడు. మూడేళ్ళపాటు ఉంటున్నావు బెంగళూర్లో. నీకామాత్రం తెలియదు. ..? \' అంటే.. నవ్వేసి.. \'యూ గాట్ మీ ఆన్ దట్ \' అని వెళ్ళిపోయాడు.\n\nకోడింగ్ లో అతను దిట్ట. యాజమాన్యానికి నచ్చిన ఇంజనీర్. సంక్రాంతికి దాదాపు మా గ్రూప్ లో అందరూ సెలవ మీద వెళ్ళారని.. రెండేళ్ళ క్రితం పండుగ భోజనానికి ఇంటికి పిలిస్తే.. అరిటాకు లో ఆనందం గా భోజనం చేసి వెళ్ళాడు. మా పిల్లలతో కలిసి ఆడుతున్న అతన్ని చూస్తే.. చాలా ఆనందం గా అనిపించింది.\n\nహైదరాబాద్ కెళ్ళి వస్తే.. కరాచీ బిస్కట్లు తెస్తే.. \'వాళ్ళు చేసిన బిస్కట్లు తినను.. ఏమీ అనుకోవద్దు క్రిష్నాజీ \' అనేశాడు.\n\nఇటీవల సానియా పెళ్ళయినప్పుడు మా గ్రూప్ వాళ్ళు \'మీ హైదరాబాదీ అమ్మాయి పెళ్ళి అయింది. నువ్వు కనీసం స్వీట్లైనా తేవా? \' అని పీడించి నా చేత బలవంతం గా కేక్ తెప్పించారు. డోగ్రా \'కంగ్రాట్స్.. ఈవిడ దుబాయ్ కెళ్ళి అక్కడ పిల్లల్ని కంటే సరిపోతుంది.. కనీసం భారతదేశం లో ఒక డజన్ మంది తగ్గుతారు వాళ్ళు \' అన్నాడు. అక్కడ అబ్దుల్ ఉన్నాడు. అతనేమనుకుంటాడో అని అందరం బాధ/భయపడి చూస్తే.. \' డోగ్రా సంగతి తెలిసిందే గా \' అన్నట్టు చిరునవ్వు తో ఉండి పోయాడు అతను. తర్వాత మా బాస్ ఇచ్చాడు లెండి వార్నింగ్.\n\nఇంటి కెళ్ళి వచ్చాడు. కాఫీ బ్రేక్ లో చెప్పాడు.. వాళ్ళ భూములూ అవీ చూసి వచ్చాడట, కాశ్మీర్ కెళ్ళి, తల్లి దండ్రులకి తెలియకుండా. \' రక్తం ఉడుకుతుంది నాకు ఏదో ఒకటి చేస్తా \' అన్నాడు. అందరం మళ్ళీ నీతి బోధలు చేశాం. విన్నాడో లేదో తెలియదు.\n\nఈ మధ్య నేనూ బిజీ గా ఉండి పట్టించుకోలేదు. 2 నెలల నుండీ, అందరి తోనూ మాట్లాడటం తగ్గించుకున్నాడు. ఒక్కోసారి అలా జరగటం పరిపాటే కదా.. అని నేనూ పెద్దగా ప్రాధాన్యత ఇవ్వలేదు.\n\n\nఒక నెల రోజులనుండీ రావట్లేదు పని లోకి. బాస్ నడిగితే ..ఏదో పర్సనల్ ప్రాబ్లమనీ.. సెలవ మీద జమ్మూ కెళ్ళాడని చెప్పాడు. మొన్ననేగా వచ్చాడు.. మళ్ళీ ఏమయ్యిందో అనుకుని నా పని లో పడ్డాను.\n\nఈరోజు కాస్త జలుబు గా ఉందని ఇంట్లో ఉండిపోయాను సెలవు పెట్టి. సాయంత్రం.. నా జీ మెయిల్ చూడక చాలా రోజులయ్యిందని చూస్తే.. డోగ్రా నుండి గుడ్ బై మెయిల్ నెల క్రితం ది. కొద్ది మంది కే పంపాడు.\n\nఇదేంటని షాక్ దిని ఫోన్ చేస్తే తెలిసిన విషయాలు చాలా కలవర పరచాయి.\n\nనెల క్రితం 2 రోజులు సెలవ పెట్టాడట. రూం మేట్ కూడా మా గ్రూప్ లోనే చేస్తాడు. అతను సాయంత్రం ఇంటికెళ్తే.. లేడు.. వస్తాడులే అని చూస్తే.. డోగ్రా 2 రోజులు రాలేదు. సెల్ ఫోన్ రూం లోనే వదిలేసాడు. అతని తల్లిదండ్రులకీ తెలియదు. దాంతో కంగారు పడి పోలీస్ రిపోర్ట్ ఇస్తే.. 10 రోజుల తర్వాత తల్లి దండ్రులు ఫోన్ చేసి చెప్పారుట. ఇంటికి ఫోన్ చేస్తున్నాడు కానీ.. ఒక నంబర్ నుండి కాదు. ఎక్కడ్నించి చేస్తున్నాడో చెప్పడు. బాసు మాత్రం ఇంకా ఏదో పర్సనల్ ఎమర్జెన్సీ అనే అనుకుంటున్నాడట.\n\nవిషయం తెలిసాక, బాధో, కోపమో,ఆక్రోశమో, బెంగో .. ఏదో తెలియని భావం తో మెదడు మొద్దు బారిపోయింది. ఎక్కడున్నా, ప్రశాంతత అతనికి చేకూరాలని, మంచి దారిలోనే పయనిస్తున్నాడని ఆశిస్తూ... \n',tourism
'మహబలిపురం\n\n\nఅందరికి నమస్కారం.మొన్న దసరాకి మా స్నేహితులు వస్తే మహబలిపురం వెళ్ళాం.ఆ విసేషాలు మీతో పంచుకుందామని ఇలా వచ్చాను.నిజంగా ఒక అద్భుతమైన శిల్పకళా స్థావరం మమల్లాపురం.మమల్లాపురం అనేది మహబలిపురానికి వున్న మరో పేరు.మహాబలిపురం చూడలేక పోతే జీవితంలో ఒక మంచి అనుభూతిని మిస్ అయ్యినట్లే.\n\n\n\nచిన్నప్పుడు బళ్ళో చదువుతున్నప్పుడు మా పక్క ఊరి దియేటర్లో \"బాలరాజు కధ\" అనె సినిమా వస్తే పిల్లలికి తక్కువ ధర టికెట్తో సినిమాకి పంపించారు. ఆ సినిమాలో మొత్తం మహాబలిపురం అందాలు చూపిస్తారు.ఆ సినిమా చూసినప్పటినుంచి మహాబలిపురం చూడాలని ఆశ.అది ఇన్నళ్ళకి తీరింది.ఇప్పటికి ఆ సినిమాలోని \"మహబలిపురం మహబలిపురం మహబలిపురం భారతీయ కళా జగతికిది కొత్తగోపురం \" అనే పాట అప్పుడప్పుడు హం చేస్తుంటాను.ఈ పాట పూర్తి లిరిక్స్ కోసం ఇక్కడ చూడండి.\n\n\n\nమహాబలిపురానికి ఆ పేరు రావటానికి ఒక కధ వుంది.పూర్వం బలిచక్రవర్తి ఈ ప్రాంతాన్ని పాలించటంవల్ల ఈ ప్రాంతానికి ఆ పేరు వచ్చింది.తర్వాత పల్లవులకాలంలో ఈ ప్రాంతం స్వర్ణయుగాన్ని చూసింది.పల్లవులు ఈ ప్రాంతాన్ని రాజధానిగా చేసుకొని కొంతకాలం పాలించారు.అప్పుడు కట్టించినవే ఈ శిల్పకళా సంపద.పల్లవులు దీనిని మంచిరేవుపట్నంగా తీర్చిదిద్దారు.దానికోసం ఇక్కడ కొండమీద ఒక లైట్ హౌస్ ని కట్టారు.\n\n\n\nప్రతిరాయికి ఒక రూపం కల్పించి ఆ ప్రాంతం మొత్తాన్ని శిల్పసంపదకు చిరునామా చేసారు.అందుకే ఇది యునెస్కో వారి జాబితాలో చేరింది.\n\nమహాబలిపురం వెళ్ళటానికి చెన్నై కోయంబేడునుంచి బస్సులు వున్నాయి.అక్కడినుంచి ఒక గంటన్నర రెండు గంటల్లో అక్కడికి చేరుకోవచ్చు.సముద్రం ఒడ్డున శిల్పకళా నగరం నిజంగా అద్భుతమైన అనుభూతి.మహాబలిపురంలో చూడదగ్గ ప్రదేశాలన్ని చుట్టుపక్కల అరకిలోమీటర్ దూరంలొనే వుంటాయి.ఎక్కడికైనా నడిచే వెళ్ళవచ్చు.తెలీదని ఆటో లేదా టాక్సి ఎక్కారో మోసపోయినట్ట్లే.ఎందుకంటే మేము అలాగే ఎక్కాంకాబట్టి.\n\n\n\nమహాబలిపురంలో చూడవలిసిన ప్రదేశాలని మూడు భాగాలుగా విభజించవచ్చు.మొదటివి మండపాలు,గోపురాలు,లైట్ హౌస్ ,బిగ్ రాక్ మొదలైనవి వున్న ప్రాంతం.ఇవి చూడటానికి,ఫొటొలకి టికట్ లేదు.పూర్తిగా ఉచితం.\n\n\n\nఇది బిగ్ రాక్ .ఏటవాలు కొండపై ఏ ఆధారమూ లేకుండా ఆ కాలమునుండి పడిపోకుండా అలాగే వుంది.ఇది ఒక విచిత్రం.ఇక్కడ ఒక చెట్టు వుంది.ఆ చెట్టు కి కాసే కాయలు మన చేయ్యంత వుంటాయి.\n\nరెండవది అక్కడినుంచి పావు నుంచి అరకిలోమీటరు దూరంలో వుండే పాండవ రథాలు.ఇవి చూడటానికి , ఫొటోలకి టికట్ తీసుకోవాలి.\n\n\n\n\nమూడవది అతి సుందరమైన సీషోర్ టెంపుల్.ఇక్కడికి వెళ్ళటానికి టికెట్ తీసుకోవాలి.సముద్రుం ఒడ్డున అందమైన గొపురపు గుడి ఇది.ఇది కూడా చాలా దగ్గరే.బస్సు దిగిన దగ్గరనుంచి ఎడమవైపు సముద్రం ఒడ్డున ఉంటుంది.\n\n\n\nఆ తరువాత బీచ్ లో సాయంకాలం చల్లగాలిని ఆస్వాదించవచ్చు.గవ్వలతో చేసిన వస్తువులు కొనుక్కోవచ్చు.వేడి వేడి సీఫుడ్ లాగించొచ్చు.ఇక్కడ భొజనం హోటళ్ళకి,లాడ్జిలకి కొరతే లేదు.కాని రాత్రుల్లు స్టే చేసేంత అనువైన ప్రాంతంకాదు. తిరిగి చెన్నై వచ్చేయటం బెటర్.భారతీయులతో పాటు ఫారినర్స్ కూడా ఎక్కువమంది ఇక్కడ కనిపిస్తారు.\n\n\n\n\nఒకప్పుడు ఒక వెలుగు వెలిగి ఎన్నో ఆలయాలతో అలరారిన ఈ ప్రాంతం తరువాత సముద్రపు కోతవల్ల అన్నో అపురూపమైన శిల్పాలని , ఆలయాలని కోల్పోయింది. సముద్రగర్భంలో కలిసిపోగా మిగిలనివి ఇప్పుడు మనలని అలరిస్తున్నాయి.ప్రతి ఒక్కరు తప్పక చూడవలసిన ప్రాంతం మహాబలిపురం.ఆ అనుభూతిని మిస్ కాకండి.\n\nమళ్ళి మరో ప్రాంత విశేషాలతో మళ్ళి కలుస్తాను అంతవరకు శెలవు. \n',tourism
'క్షీర సాగర మధనం తరువాత గరుత్మంతుడు అమృతభాండాన్ని తీసుకొని వచ్చే సమయంలో అమృతం నాలుగు ప్రదేశాలలో ఒలికిందని పురాణాలు చెబుతున్నాయి. అలా అమృతం ఒలికిన నాలుగు ప్రదేశాలలో ఒకటి \"హరిద్వార్\". ఇది ఉత్తర భారతదేశంలోని ఉత్తరాఖండ్ రాష్ట్రంలో ఉంది. హిందువుల పుణ్యక్షేత్రమైన ఈ హరిద్వార్.. ఆ \"శ్రీహరి\"ని చేరుకునేందుకుగల \"దారి\"గా భక్తుల నీరాజనాలను అందుకుంటోంది. ఈ పరమ పవిత్ర ప్రదేశాన్ని ఓసారి దర్శిద్దామా..?!\n\nభారతీయ సంప్రదాయానికి, నాగరికతకు ప్రతిబింబమైన హరిద్వార్‌ను శైవ మతస్తులు \"హరద్వార్\"గానూ.. వైష్ణవ మతస్థులు \"హరిద్వార్\"గానూ పిల్చుకుంటుంటారు. హరి అంటే \"విష్ణువు\" అనీ, హర \"శివుడు\" అని అర్థం. కాగా.. అమృత బిందువులు ఒలికిన నాలుగు ప్రదేశాలలో హరిద్వార్ ఒకటి కాగా.. ప్రయాగ, ఉజ్జయినీ, గోదావరి నదీమతల్లి జన్మస్థలం అయిన నాసిక్‌లు మరో మూడు ప్రాంతాలు. ఇవి కూడా ప్రస్తుతం పుణ్యక్షేత్రాలుగా విలసిల్లుతున్నాయి.\n\nఅందుకే ప్రతి 12 సంవత్సరాలకు ఒకసారి ఈ క్షేత్రాలలో అత్యంత భక్తి ప్రపత్తులతో కుంభమేళా నిర్వహిస్తుంటారు. 3 సంవత్సరాల వ్యవధికో ఒక్కొక్కొ క్షేత్రంలో కుంభమేళాను జరపటం ఇప్పటిదాకా ఆనవాయితీగా వస్తోంది. అదలా ఉంచితే.. ఉత్తరాఖాండ్ నైరుతీ భాగంలోని హరిద్వార్ నగర వైశాల్యాన్ని చూస్తే 2360 కిలోమీటర్లు. ఇది సముద్ర మట్టానికి 249.7 మీటర్ల ఎత్తులో, ఈశాన్య దిశగా శివాలిక్ కొండలకు దక్షిణంగా గంగానది మధ్యభాగంలో ఉంది.\n\nహరిద్వార్‌లో దర్శనీయ ప్రదేశాలు అనేకం ఉన్నాయి. వాటిలో హరి కీ పురి, చండీ దేవి, మానసాదేవి ఆలయం, మాయాదేవి ఆలయం, దక్ష మహాదేవ్ ఆలయం, నీల్ ధారా పక్షుల శరణాలయం, సతీకుండ్, భీమ్‌గోడా సరస్సు, జైరామ్ ఆశ్రమం, సప్తఋషి ఆశ్రమ్ మరియు సప్తఋషి కుండ్, పరాడ్ శివలింగం, దూధాధారి బర్ఫానీ ఆలయం, సురేశ్వరీ ఆలయం, పవన్ ధాం తదితర ప్రదేశాలు ముఖ్యమైనవి.\n\nహరి కీ పురి స్నాన ఘట్టాన్ని.. విక్రమాదిత్యుడు తన సోదరుడు భర్తృహరి మరణానంతరం అతని జ్ఞాపకార్థంగా గంగానదీ తీరంలో కట్టించినట్లుగా చెబుతుంటారు. భర్తృహరి ఇదే ప్రదేశంలో తపస్సు చేసి, మరణించిన కారణంగా ఆయన పేరుతోనే ఈ నిర్మాణం చేపట్టిట్లు స్థానికుల కథనం. తరువాతి కాలంలో ఇదే \"హరి కీ పురి\"గా రూపాంతరం చెందగా.. దీన్నే \"బ్రహ్మ కుండ్\" అని కూడా పిలుస్తుంటారు. ఇక్కడ సాయంసమయాల్లో గంగాదేవికి హారతి ఇస్తుంటారు. అలాగే పితృదేవతల కోసం నదీ జలాలలో తేలిపోయే దీపాలను వదులుతుంటారు.\nక్షీర సాగర మధనం తరువాత గరుత్మంతుడు అమృతభాండాన్ని తీసుకొని వచ్చే సమయంలో అమృతం నాలుగు ప్రదేశాలలో ఒలికిందని పురాణాలు చెబుతున్నాయి. అలా అమృతం ఒలికిన నాలుగు ప్రదేశాలలో ఒకటి \"హరిద్వార్\". ఇది ఉత్తర భారతదేశంలోని ఉత్తరాఖండ్ రాష్ట్రంలో ఉంది. హిందువుల పుణ్యక్షేత్రమైన ఈ హరిద్వార్.. ఆ \"శ్రీహరి\"ని చేరుకునేందుకుగల \"దారి\"గా భక్తుల నీరాజనాలను అందుకుంటోంది. ఈ పరమ పవిత్ర ప్రదేశాన్ని ఓసారి దర్శిద్దామా..?!\n\nభారతీయ సంప్రదాయానికి, నాగరికతకు ప్రతిబింబమైన హరిద్వార్‌ను శైవ మతస్తులు \"హరద్వార్\"గానూ.. వైష్ణవ మతస్థులు \"హరిద్వార్\"గానూ పిల్చుకుంటుంటారు. హరి అంటే \"విష్ణువు\" అనీ, హర \"శివుడు\" అని అర్థం. కాగా.. అమృత బిందువులు ఒలికిన నాలుగు ప్రదేశాలలో హరిద్వార్ ఒకటి కాగా.. ప్రయాగ, ఉజ్జయినీ, గోదావరి నదీమతల్లి జన్మస్థలం అయిన నాసిక్‌లు మరో మూడు ప్రాంతాలు. ఇవి కూడా ప్రస్తుతం పుణ్యక్షేత్రాలుగా విలసిల్లుతున్నాయి.\n\nఅందుకే ప్రతి 12 సంవత్సరాలకు ఒకసారి ఈ క్షేత్రాలలో అత్యంత భక్తి ప్రపత్తులతో కుంభమేళా నిర్వహిస్తుంటారు. 3 సంవత్సరాల వ్యవధికో ఒక్కొక్కొ క్షేత్రంలో కుంభమేళాను జరపటం ఇప్పటిదాకా ఆనవాయితీగా వస్తోంది. అదలా ఉంచితే.. ఉత్తరాఖాండ్ నైరుతీ భాగంలోని హరిద్వార్ నగర వైశాల్యాన్ని చూస్తే 2360 కిలోమీటర్లు. ఇది సముద్ర మట్టానికి 249.7 మీటర్ల ఎత్తులో, ఈశాన్య దిశగా శివాలిక్ కొండలకు దక్షిణంగా గంగానది మధ్యభాగంలో ఉంది.\n\nహరిద్వార్‌లో దర్శనీయ ప్రదేశాలు అనేకం ఉన్నాయి. వాటిలో హరి కీ పురి, చండీ దేవి, మానసాదేవి ఆలయం, మాయాదేవి ఆలయం, దక్ష మహాదేవ్ ఆలయం, నీల్ ధారా పక్షుల శరణాలయం, సతీకుండ్, భీమ్‌గోడా సరస్సు, జైరామ్ ఆశ్రమం, సప్తఋషి ఆశ్రమ్ మరియు సప్తఋషి కుండ్, పరాడ్ శివలింగం, దూధాధారి బర్ఫానీ ఆలయం, సురేశ్వరీ ఆలయం, పవన్ ధాం తదితర ప్రదేశాలు ముఖ్యమైనవి.\n\nహరి కీ పురి స్నాన ఘట్టాన్ని.. విక్రమాదిత్యుడు తన సోదరుడు భర్తృహరి మరణానంతరం అతని జ్ఞాపకార్థంగా గంగానదీ తీరంలో కట్టించినట్లుగా చెబుతుంటారు. భర్తృహరి ఇదే ప్రదేశంలో తపస్సు చేసి, మరణించిన కారణంగా ఆయన పేరుతోనే ఈ నిర్మాణం చేపట్టిట్లు స్థానికుల కథనం. తరువాతి కాలంలో ఇదే \"హరి కీ పురి\"గా రూపాంతరం చెందగా.. దీన్నే \"బ్రహ్మ కుండ్\" అని కూడా పిలుస్తుంటారు. ఇక్కడ సాయంసమయాల్లో గంగాదేవికి హారతి ఇస్తుంటారు. అలాగే పితృదేవతల కోసం నదీ జలాలలో తేలిపోయే దీపాలను వదులుతుంటారు.\n',tourism
'బొర్రా గుహలను 1807 లో బ్రిటిష్ భౌగోళిక శాస్త్రవేత్త విలియం కింగ్ కనుగొన్నాడు. ఒరియా భాషలో \'బొర్ర \' అంటే రంధ్రమని అర్థం. సహజంగా ఏర్పడిన ఈ గుహలు 10 లక్షల ఏళ్ళ క్రితంనాటివని భావిస్తున్నారు. నీటిలోని హ్యూమిక్ యాసిడ్ సున్నపురాయిలోని కాల్షియమ్ బై కార్బోనేట్‌తో రసాయన చర్యకు గురైనప్పుడు ఖనిజాలను కరిగిస్తుంది. దానితో రాయి క్రమక్రమంగా కరిగిపోతుంది. కొంతకాలం పాటు ఈ విధంగా నీరు నిరంతరంగా ప్రవహిస్తూ ఉండటం వల్ల గుహలు ఏర్పడతాయి. కొండలపై నుంచి గోస్తని నది వైపు ప్రవహించే చిన్న చిన్న వాగులు వల్ల ఈ గుహలు ఏర్పడ్డయి. కాల్షియమ్ బై కార్బోనేట్ , ఇతర ఖనిజాలు కలిగిఉన్న పైకప్పు నుంచి కారుతున్న నీటివల్లే నేలపై దిబ్బల వంటివి ఏర్పడతాయి. వీటిని స్టాలగ్‌మైట్స్ అని అంటారు. అదేవిధంగా పైకప్పు నుంచి వేలాడుతున్న స్టాలక్టైట్స్ అనేవి కాడా ఈ ప్రక్రియ ద్వారా ఏర్పడతాయి. కాలక్రమేణా ఈ స్టాలగ్‌మైట్స్, స్టాలక్టైట్స్ వింతవింత ఆకృతులను సంతరించుకుంటాయి. వారివారి ఊహాశక్తిని బట్టి యాత్రికులు , స్థానికులు వీటికి రకరకాల పేర్లూ పెడుతుంటారు.\n\n                           ఈ బొర్రా గుహల్లో తవ్వకాలు జరిపిన ఆంధ్రా విశ్వవిద్యాలయానికి చెందిన ఆంత్రోపాలజిస్టులకు మధ్యరాతియుగ సంస్కృతికి చెందిన 30,000 నుంచి 50,000 సంవత్సరాల క్రితం నాటి రాతిపనిముట్లు లభించాయి. ఈ ఆధారాలను బట్టి ఇక్కడ మానువులు నివసించినట్లు తెలుస్తోంది. స్థానిక గిరిజనులు బొర్రాగుహలను \" బోడో దేవుడి \' (పెద్ద దేవుడు) నివాసంగా నమ్ముతుంటారు. వివిధ రూపాల్లో ఉన్న స్టాలగ్‌మైట్స్, స్టాలక్టైట్స్ లను శివ -పార్వతి, తల్లి-బిడ్డ, రుషి గడ్డం, మానవ మెదడు, మొసలి, పులి-ఆవు వంటి పేర్లతో పిలుస్తూ వీరు పూజిస్తూ oటారు. హైదరాబాదు నుండి బొర్రా గుహలు 740 కి.మీ. దూరంలో విశాఖపట్నం జిల్లాలో ఉంది.\n',tourism
'చుట్టూ గంభీరమైన సముద్రం, కాల ప్రవాహంతో తమకేమీ సంబంధం లేదన్నట్లుగా ఉండే పర్వత శ్రేణులూ, కమ్మటి వాసనలతో మత్తెక్కించే యూకలిప్టస్ చెట్లూ, వాటి కొమ్మల్ని కరచుకుని నిద్రపోతూ ముద్దొచ్చే పక్షులు, భూదేవి నొసటన ఎర్రటి కుంకుమలా ఉండే ఇసుక, గాలి చప్పుడు తప్పిస్తే ఏ విధమైన సవ్వడీ లేని నిశ్శబ్దం.... వెరసీ ఆస్ట్రేలియా ఖండం.\n\nసాధారణంగా ప్రకృతి అందమంతా గలగలా పారే నదుల్లోనూ, పచ్చని పంటపొలాల్లోనూ ఉందని అనుకుంటుంటాం. కానీ ఇక్కడేముంది ఉత్త ఎడారి ప్రాంతం తప్ప అని చాలాసార్లు అనాసక్తిని ప్రదర్శిస్తాం. కానీ ఆస్ట్రేలియా ఖండాన్ని చూసిన తరువాత... ఎవరో చిత్రకారుడు ప్రశాంతమైన మనసుతో కుదురుగా కూర్చుని గీసిన బొమ్మంత ఎర్రగా, అందంగా ఉంది కదూ.. అనిపిస్తుంది. ఇంతటి అందాలను తనలో దాచుకున్న ఆస్ట్రేలియా ఖండంలో చూడదగ్గ విశేషాలను ఇప్పుడు తెలుసుకుందాం..!\n\nగ్రేట్ బారియర్ రీఫ్...\nఆస్ట్రేలియా ఖండంలో ముందుగా చెప్పుకోవాల్సింది ప్రపంచంలోకెల్లా పెద్దదైన ఈ \"పగడాల దిబ్బ\" గురించే. భూమికి చాలా ఎత్తు నుంచి కూడా ఇది కనిపిస్తుందని చెబుతుంటారు. ఇందులో దాదాపు మూడు వేల చిన్న చిన్న పగడాల దిబ్బలు (కోరల్ రీఫ్‌లు) ఉన్నాయి. ఈ రీఫ్ పొడవు 2,300 కిలోమీటర్లు కాగా.. ఇది ఆస్ట్రేలియాకు ఉత్తర భాగంలో క్వీన్స్‌లాండ్ తీరానికి సమాంతరంగా ఉంటుంది.\nలైం స్టోన్ గుహలు.. అద్భుతం..!\nఇక్కడి భూగర్భంలో ఉండే స్టాలక్టైట్, స్టాలగ్మైట్‌లతో నిండిన లైం స్టోన్ గుహలు చాలా అందంగా ఉంటాయి. ఇవి కంగారూ దీవిలోనే కాక ఆస్ట్రేలియా ఖండమంతా కనిపిస్తాయి. మిలియన్ల సంవత్సరాల క్రితం జీవించి మరణించిన జంతుజాలాల ఎముకలలోని కాల్షియంవల్ల ఈ భూగర్భ గుహలు...\n\n\nబ్రిస్బేన్ నగరానికి దగ్గరగా ఉండే కెయిర్న్స్ అనే చిన్న ఊరు నుంచి జలాంతర్గామిలో సముద్రంలోకి కొంత దూరం ప్రయాణిస్తే ఈ గ్రేట్ బారియర్ రీఫ్‌ని చేరుకోవచ్చు. దాదాపు 2 వేల కంటే ఎక్కువ రకాల చేపలు ఉండే ఈ రీఫ్‌ని చూసిన తరువాత మనకు ఇంకే ఆక్వేరియాన్ని చూడాలంటే మనసు ఒప్పుకోదు. ఆ చేపల రంగులు, వాటి శరీరంపై ఉండే మిలమిలలు, డిజైన్లను కళ్లారా చూడాల్సిందే తప్ప మాటల్లో మాత్రం వర్ణించేందుకు వీలుకాదు.\n\nప్రపంచంలో ఉండే ఇలాంటి రీఫ్‌లలో ఇరవై శాతం మేరకు ఆస్ట్రేలియా చుట్టూ ఉండే సముద్ర ప్రాంతాలలోనే ఉండటం విశేషంగా చెప్పవచ్చు. కాగా.. 3 లక్షల చదరపు కిలోమీటర్ల మేరకు వ్యాపించి ఉండే గ్రేట్ బారియర్ రీఫ్‌లో చిన్న చిన్న దీవులు ఎన్నో ఉన్నాయి. వాతావరణ కాలుష్యం, సరదా కోసం చేపలు పట్టటం, ప్లాస్టిక్ వ్యర్థాల వల్ల ఈ రీఫ్‌లోని ప్రాణి ప్రపంచం కొంత మేరకు నశించి పోతోంది. అందుకనే ఆస్ట్రేలియా ప్రభుత్వం క్వీన్స్‌లాండ్ ప్రభుత్వ సహకారంతో ఈ ప్రాంతన్నంతటినీ పరిరక్షిత ప్రాంతంగా ప్రకటించి అనేక రక్షణ చర్యలను చేపడుతోంది.\n\nగొప్ప పర్యాటక కేంద్రంగా పేరు సంపాదించిన ఈ గ్రేట్ బారియర్ రీఫ్‌ను చూసేందుకు ప్రతియేటా దాదాపు 20 లక్షల మంది పర్యాటకులు సందర్శిస్తుంటారు. పర్యాటకుల వల్ల ప్రభుత్వానికి బోలెడంత ఆదాయం సమకూరినా.. కొంతవరకు అక్కడ జీవించే జంతుజాలానికి మాత్రం హాని జరుగుతోంది. దాంతో ఈ 1981లో ఈ ప్రాంతాన్ని \"వరల్డ్ హెరిటేజ్\"గా ప్రకటించారు.\n\nకంగారూ దీవి...\nఇది ఏషియా ఫసిఫిక్ ప్రాంతంలో ఉండే అన్ని దీవుల్లోకెల్లా అందమైనదిగా పేరుగాంచింది. సింగపూర్‌కంటే ఏడురెట్లు పెద్దదైన ఈ కంగారూ దీవి అద్భుతమైన వన్యప్రాణులకు, వృక్షజాతులకు పుట్టినిల్లు. ఇక్కడ వన్యప్రాణులన్నీ జూలోనో, పార్కులోనో బంధించినట్లుగా కాక.. స్వేచ్ఛగా తిరుగుతూ ఉంటాయి. కొవాలా, సీల్సు, ఎకిడ్నా, కంగారూ.. తదితతర జంతుజాలం హాయిగా, సురక్షితంగా ఇక్కడ సంచరిస్తూ ఉంటాయి.\n\nఆస్ట్రేలియా తీరానికి కాస్త దూరంలో, సముద్రంలో ఉండే ఈ కంగారూ దీవి.. ఆస్ట్రేలియా చుట్టూ ఉండే చిన్న చిన్న దీవుల్లోగల \"టాస్మానియా\" దీవికంటే కాస్త చిన్నదిగా ఉంటుంది. అడిలైడ్ నగరానికి దాదాపు 100 కిలోమీటర్ల దూరంలో ఉండే \"కేప్ జర్విస్\" అనే రేవు నుండి సముద్రంలో దాదాపు 15 కిలోమీటర్ల మేర ఇది ఉంటుంది. 1802లో మేథ్యూ ప్లిండర్స్ అనే నావికుడొకరు మొట్టమొదటిసారిగా ఈ దీవిని కనుగొని కంగారూ ఐలాండ్ అనే పేరు పెట్టాడని చెబుతుంటారు.\n\nఈ దీవి నిండా ఉండే వన్యప్రాణులతోపాటు, సముద్రపు రాపిడికి ఏర్పడిన వింత ఆకృతులతో మెరిసిపోయే కొండ చరియలు కూడా పర్యాటకులు పెద్ద ఆకర్షణ. ఇక్కడి తీరంలోని ఇసుక మెత్తటి పరుపులా అడుగు పెడితే హాయిగా లోపలికి జారిపోతూ ఉంటుంది. ఈ ప్రాంతంలో అక్కడక్కడ పర్యాటకుల కోసం ఉండే హోటళ్లు, రిసార్టులూ, టూరిజంవారి ఆఫీసులు తప్ప మూమూలు ప్రజా జీవనం కనిపించదు.\n\nఇక్కడి భూగర్భంలో ఉండే స్టాలక్టైట్, స్టాలగ్మైట్‌లతో నిండిన లైం స్టోన్ గుహలు చాలా అందంగా ఉంటాయి. ఇవి కంగారూ దీవిలోనే కాక ఆస్ట్రేలియా ఖండమంతా కనిపిస్తాయి. మిలియన్ల సంవత్సరాల క్రితం జీవించి మరణించిన జంతుజాలాల ఎముకలలోని కాల్షియంవల్ల ఈ భూగర్భ గుహలు ఏర్పడుతుంటాయి.\n\nఈ కాల్షియం నీరు, కార్బన్‌డై ఆక్సైడులతో కలిసి ఆమ్లంలాగా భూగర్భాన్ని తొలిచి గుహలా చేస్తుంది. ఎప్పుడైతే నీరు ఆవిరవుతుందో అపుడు కాల్షియం గుహ చూరును పట్టుకుని పెద్ద పెద్ద షాండియర్ల మాదిరిగా వేలాడుతూ ఉంటుంది. లైం స్టోన్ గుహల ముఖద్వారం అచ్చం ఆర్చ్‌లా ఉంటుంది. అందుకే దాన్ని \"అడ్మిరల్ ఆర్చ్\" అని పిలుస్తుంటారు. ఈ గుహలకు రెండువైపులా ద్వారాలుంటాయి.\n\nఅలాగే.. ఆకాశ్నంటుతూ ఉన్నట్లుగా గంభీరంగా \"గ్రాంపియన్ పర్వత శ్రేణులు\" ఆస్ట్రేలియా ఖండంలో చూడదగ్గవి. కనువిందు చేసే వీటి పర్వత శిఖరాలు చెక్కుకు పోయినట్లుగా ఉండే వాటి ముఖాలు భయం గొలుపుతూ, విచిత్రమైన ఆకారాలతో గుండె జల్లుమనేలా ఉంటాయి. యూకలిప్టస్ చెట్లు, గుభిల్లున దుమికే జలపాతాలతో గ్రాంపియన్స్ చాలా ప్రశాంతమై ప్రదేశంగా పేరుగాంచింది.\n\nఇక.. విక్టోరియా వద్ద సముద్రపు ఒడ్డున కొన్ని పర్వతాలను సముద్రం వేల సంవత్సరాలుగా కోసివేయగా.. మిగిలిపోయిన శిలలు సాక్షీభూతంలా కనిపించే \"గ్రేట్ ఓషన్ రోడ్\" చూడదగ్గ మరో ప్రాంతం. ఈ శిలలనే \"ట్వెల్వ్ అపోసల్స్\" అనికూడా పిలుస్తుంటారు. అడిలైడ్ నుంచి మెల్‌బోర్న్ వెళ్లే దారిలో కారు ప్రయాణంలో ఈ ప్రాంతాన్ని చూడవచ్చు.\n\nసముద్రానికి.. పర్వతాలకీ మధ్య సన్నని దారితో ఉండే ఈ గ్రేట్ ఓషన్ రోడ్ పొడవు దాదాపు 200 కిలోమీటర్లు ఉంటుంది. పచ్చటి యూకలిప్టస్ చెట్లతో నిండిన పర్వతాలు నీలి సముద్రాన్ని కవ్విస్తున్నట్లుగా ఠీవిగా నిలబడి ఉంటాయి. వీటి సుదీర్ఘ పోరాటాన్ని వినోదంగా చూస్తున్నట్లుగా నీలాకాశంలో తెల్లని మబ్బుతునకలు, ఉదయిస్తున్న సూర్యుడి ఎరుపు.. వీటి సమ్మేళనాన్ని చూస్తూ అలా గంటలు.. గంటలు హాయిగా గడిపేయవచ్చు.\n\nపైన చెప్పుకున్న ప్రాంతాలేగాక \"కాకాడ్డు నేషనల్ పార్క్\", \"మౌంట్ గాంబియర్\", \"రస్సెల్ జలపాతాలు\".. లాంటి ఎన్నో ఎన్నెన్నో ప్రకృతి వింతలకు, అందానికి, ఆనందాలకు ఏమాత్రం కొదవే లేదు. వెళ్ళి చూడటనికి కాస్తం ఓపికా, తీరికా చేతినిండా డబ్బు ఉంటే రెక్కలు కట్టుకుని అక్కడ వాలిపోవచ్చంతే...!!\n\n',tourism
'కర్ణాటక రాష్ట్రంలోని ప్రధాన నగరాలలో ఒకటి \"మంగళూరు\". ఈ నగర సముద్ర తీరప్రాంతం చుట్టుప్రక్కల అంతా కొబ్బరిచెట్లతో నిండి ఉంటుంది. ప్రకృతి రమణీయ దృశ్యాలకు, సముద్ర తీర అందాలకు, సహ్యాద్రి కొండల వంపుసొంపులకు, అక్కడ ప్రవహించే శోభకు మంగళూరు పెట్టింది పేరు. బీచ్‌లు, దేవాలయాలు, పరిశ్రమలు, బ్యాంకింగ్, విద్యాసంస్థలకు ప్రసిద్ధి చెందిన మంగళూరుకు ఓ సారలా వెళ్లివద్దామా..?!\n\nకర్ణాటక రాష్ట్రానికి, భారతదేశానికి ఒక నౌకాశ్రయాన్నిచ్చిన మంగళూరు నగరం.. భారతదేశానికి పశ్చిమానగల అరేబియా సముద్ర తీరంలో పశ్చిమ కనుమలకు పశ్చిమదిక్కులో ఉంది. దక్షిణ కన్నడ జిల్లా రాజధాని మరియు అధికార, పరిపాలనా కేంద్రంగా విలసిల్లుతున్న ఈ నగరం కర్ణాటకకు, దక్షిణ కన్నడ జిల్లాకు నైరుతీదిశలో ఉంది. ఇక్కడి నౌకాశ్రయం కృత్రిమంగా నిర్మించబడింది.\n\nకాగా.. నేత్రావతి, గుర్‌పుర్ నది ఒడ్డున ఈ ప్రాంతం ఉండటంవల్ల అరేబియా సముద్ర జలాలు కొద్దిగా వెనక్కు వస్తుంటాయి. అదలా ఉంచితే, మలబార్ తీరంలో మంగళూరు కూడా ఒక భాగమే కావటం గమనార్హం. రాష్ట్ర భాష అయిన కన్నడ, ఉడిపికి ప్రాంతీయ భాష అయిన తుళు, కేరళకు సరిహద్దుల్లో ఉండటంవల్ల మళయాలం, కొంకణి జనాభా కూడా ఉండటంవల్ల కొంకణి భాషలు మంగళూరులో వాడుకలో ఉన్నాయి. ప్రాంతీయ భాషలే కాకుండా.. హిందీ, ఆంగ్లం కూడా మాట్లాడతారు.\n\nమంగళూరుకు ఆ పేరు ఎలా వచ్చిందంటే.. నగర దేవతైన మంగళాదేవి పేరే నగరం పేరుగా స్థిరపడినట్లు పూర్వీకులు చెబుతుంటారు. అదే విధంగా అనేక శతాబ్దాలుగా ఈ నగరం వివిధ సంస్కృతులకు నిలయం కావటంతో, అక్కడ నివసించే భిన్నజాతులవారు తమ తమ మాతృభాషలలో మంగళూరుకు అనేకమైన పేర్లు పెట్టారు. అలా స్థానిక భాషలో మంగళూరును \"కుడ్ల\" అని పిలుస్తారు. కుడ్ల అంటే కూడలి అని అర్థం.\n\nఅలాగే నేత్రావతి, ఫల్గుణి నదుల సంగమస్థానం కావటంవల్ల మంగళూరుకు ఆ పేరు వచ్చినట్లుగా చెబుతుంటారు. కొంకణి భాషలో మంగళూరును \"కొడియల్\" అని పిలుస్తుంటారు. ఇక ముస్లింలలో ఒక వర్గంవారైతే ఈ నగరాన్ని \"మైకల\" అని ముద్దుగా పిల్చుకుంటారు. దక్షిణ కేరళ ప్రాంత ప్రజలు మాత్రం \"మంగళాపురం\"గా పిల్చుకుంటుంటారు. ఇదిలా ఉంటే.. 2006లో \"సువర్ణ కర్ణాటక\" పేరుతో మంగళూరును \"మంగలూరు\"గా కర్ణాటక ప్రభుత్వం మార్పుచేసింది.\n',tourism
'తిరుపతి, తిరుమల\n\nఆంధ్రులకే కాదు భారతదేశంలో సకల జనావళికి ఆరాధ్యదైవమై వెలసిన ఉత్తరాది వారికి - బాలాజిగాను, దక్షిణాది వారికి శ్రీవేంకటేశ్వరస్వామి శ్రీవేంకటేశ్వరస్వామిగాను కొంగు బంగారమై కోరిన కోర్కెలు తీరుస్తూ వెలసియున్న కలియుగ వైకుంఠవాసుడయిన శ్రీ మహా విష్ణువు అవతారమైన శ్రీ వేంకటేశ్వర స్వామి తన దేవేరులైన అలివేలు మంగా, బీబీనాంచారమ్మలతో కొలువు దీరిన మహా సుందర ప్రదేశం.\n\nక్షేత్ర వైభవం\n\nశ్రీ మహావిష్ణువు శయనించిన ఆదిశేషుడి ఏడుపడగలే తిరుపతిలో శ్రీనివాసుడు కొలువైన సప్తగిరులని పురాణ ప్రతీతి. ఆ ఏడు శిఖరాలూ శేషాద్రి, నీలాద్రి, గరుడాద్రి, అంజనాద్రి, వృషభాద్రి, నారాయణాద్రి, వేంకటాద్రి.. పచ్చని లోయలు, జలపాతాలు, అపార ఔషధ నిధులతో విరాజిల్లుతూ అడుగడుగునా పవిత్రత ఉట్టిపడే తిరుమలగిరులలో ఒక్కో శైలానిదీ ఒక్కో చరిత్ర .\n\nశేషాద్రి\n\nసప్తగిరుల్లో ప్రధానమైనది శేషాద్రి.విష్ణుమూర్తి వైకుంఠంలో కొలువై ఉన్న సమయంలో ఒకసారి వాయుదేవుడు స్వామిని దర్శించుకునేందుకు రాగా ఆదిశేషుడు అడ్డగించాడట. కొంతసేపు వారి మధ్య వాదోపవాదాలు జరిగాయి. ఆ వాదన ఎటూ తెగకపోవటంతో స్వామి వారే లేచి వచ్చి వారిద్దరిలో ఎవరు బలవంతులో తేల్చుకొనేందుకు ఓ మార్గం చెప్పారు. మేరు పర్వత భాగమైన ఆనందశిఖరాన్ని శేషువు చుట్టుకొని ఉండగా, ఆ పర్వతాన్ని వాయుదేవుడు కదిలించగలగాలి. పోటీ ప్రకారం ఆదిశేషుడు ఆనందశిఖరాన్ని చుట్టుకొని ఉండగా, వాయుదేవుడు దాన్ని కదిలించేందుకు విశ్వప్రయత్నం చేశాడు. కొంతసేపటి తర్వాత వాయువు ఏం చేస్తున్నాడో చూడాలన్న కుతూహలంతో శేషువు పడగ ఎత్తి చూశాడు. ఇంకేం! పట్టుసడలింది. క్షణమాత్రకాలంలో వాయువు ఆనందశిఖరాన్ని కదిలించి స్వర్ణముఖీ నదీ తీరాన దించాడట. అదో శేషాచలమని భవిష్యోత్తర పురాణం చెబుతోంది.\n\nనీలాద్రి\n\nస్వామివారికి తొలిసారిగా తన తలనీలాలను సమర్పించిన భక్తురాలి పేరు నీలాంబరి. ఆమె పేరు మీదనే స్వామి తన ఏడుకొండలలో ఒకదానికి \"నీలాద్రి\" గా నామకరణం చేశారు. తలనీలాలు అనే మాట కూడా ఆమె పేరు మీద రూపొందిందే. తలనీలాల సమర్పణ అనేది భక్తుల అహంకార విసర్జనకు గుర్తు.\n\nగరుడాద్రి\n\nదాయాదులైన కద్రువ పుత్రుల (నాగులు) ను సంహరించిన గరుత్మంతుడు పాపపరిహారార్ధం విష్ణువును గూర్చి తపస్సు చేశాడు. స్వామి ప్రత్యక్షమవగానే తనకు తిరిగి వైకుంఠం చేరే వరమివ్వమని ప్రార్ధించాడు. దానికి స్వామి... తానే ఏడుకొండల మీద వెలియనున్నానని తెలిపి ఆ వైనతేయుణ్ణి కూడా శైల రూపంలో అక్కడే ఉండమని ఆదేశించారట. అదే గరుడాచలం.\n\nఅంజనాద్రి\n\nవానర ప్రముఖుడు కేసరిని వివాహం చేసుకున్న అంజనాదేవికి చాలాకాలం పాటు పిల్లలు పుట్టలేదట. దాంతో ఆమె ఆకాశగంగ అంచున ఉన్న కొండల మీద ఏళ్ళతరబడి తపస్సు చేయగా వాయువు అంజనాదేవికి ఒక ఫలాన్ని ప్రసాదించాడట. ఆ పండును భుజించిన ఫలితంగా హనుమంతుడు జన్మించాడనీ అంజనాదేవి తపస్సు చేసిన కారణంగా ఆ కొండకు అంజనాద్రి అని పేరు వచ్చిందనీ అంటారు.\n\nవృషభాద్రి\n\nకృతయుగంలో... తిరుమలలోని తుంబురుతీర్ధం వద్ద వృషభాసురుడు అనే రాక్షసుడు ప్రతిరోజూ తన తల నరికి శివుడికి నైవేద్యంగా పెట్టేవాడట. అలా నరికిన ప్రతిసారీ కొత్త శిరస్సు పుట్టుకొచ్చేది. అతని భక్తికి మెచ్చిన శివుడు ఒకనాడు వృషభునికి ప్రత్యక్షమై ఏం వరం కావాలో కోరుకోమంటే ఆ మూఢ భక్తుడు తనకు శివునితో ద్వంద్వ యుద్దం చేయాలని ఉన్నదని చెప్పాడట. చాలాకాలం పాటు జరిగిన ఆ యుద్దంలో వృషభాసురుడు ఓడిపోయాడు. ప్రాణాలు విడిచే ముందు తనకు అక్కడ ముక్తి లభించినందుకు గుర్తుగా అక్కడి పర్వతానికి తన పేరు పెట్టాలని కోరుకున్నాడనీ అదే వృషభాద్రి అనీ పురాణగాధ.\n\nనారాయణాద్రి\n\nవిష్ణుదర్శనం కోసం తపస్సు చేయ సంకల్పించిన నారాయణ మహర్షి తన తపస్సుకి భంగం కలిగించని స్థలం ఎక్కడుందో చూపాల్సిందిగా బ్రహ్మదేవుణ్ణి కోరాడు. అప్పుడు బ్రహ్మదేవుడు ఒక ప్రదేశం చూపించాడట. అక్కడ స్వామి సాక్షాత్కారం పొందిన నారాయణ మహర్షి తాను తపమాచరించిన పవిత్రస్థలాన్ని శాశ్వతంగా తన పేరుతో పిలిచేలా వరం ఇవ్వమన్నాడట. ఆ విధంగా నారాయణమహర్షి తపస్సు చేసిన కొండకు నారాయణాద్రి అనే పేరు స్థిరమైందని చెబుతారు.\n\nవేంకటాద్రి\n\nకలియుగ దైవం వెలసిన తిరుమలగిరి... అలవైకుంఠం నుంచి గరుడుడు ఇలకు తెచ్చిన స్వామివారి క్రీడాస్థలం క్రీడాద్రేనని భవిష్యోత్తర పురాణం చెప్తోంది. \"వేం\" అంటే పాపాలు అని, \"కట\" అంటే హరించడం అనీ అర్థం. అంటే స్వామి సమక్షంలో సర్వపాపాలు నశిస్తాయట. అందుకే ఆ పవిత్రగిరిని \"వేంకటాద్రి\" అంటారని ప్రతీతి.\n\nబహ్మోత్సవ సంబరం చూతము రారండీ...\n\nతిరుమలలో ప్రతి రోజూ పర్వదినమై అనేక ఉత్సవములు జరుగుతున్నా విశేష పరవడి ఉత్సవములుగా చైత్రమాసంలోను, భాద్రపదమాసంలోను స్వామివారికి విశేషంగా జరిగే బ్రహ్మొత్సవాలు ముఖ్యం. వైభవోపేతంగా జరుగుతాయి.\n\n\"కట్టెదుట వైకుంఠము కాణాచైన కొండ\" పై వెలసిన వేంకటేశ్వరుడు సకల సింగారాలతో తిరువీధుల మెరసిపోయేందుకు సిద్దమవుతున్న బ్రహ్మ ఉత్సవాల శుభఘడియలివి ఆనంద నిలయంలో కొలువై ఉండి భక్తులను తన వద్దకు రప్పించుకునే దేవదేవుడు ఏడాదికొక్కసారి బహు వైభవంగా జరిగే ఊరేగింపు ఉత్సవాలలో పాల్గొని, భక్తులకు మరింత చేరువయ్యేందుకు ముస్తాబవుతున్న శుభవేళ ఇది... బ్రహ్మాండంలోని భక్తకోటి అంతా తరలి వచ్చి స్వామివారి శోభాయాత్రను కనులారా తిలకించి, మనసారా పులకించే తరుణమిది... సకల లోకాలలోని సర్వ దేవతా గణాల్ని సాదరంగా భువికి ఆహ్వానించి బ్రహ్మ ఉత్సవాల్ని జరుపుకోవటానికి తిరుమల యావత్తూ సంసిద్దమవుతున్న సమయంలో... ఇంతటి ప్రాశస్త్యం గల ఈ బ్రహ్మ ఉత్సవాలు ఎలా జరుగుతాయి. ఎందుకు జరుగుతున్నాయి, ఎప్పటినుంచి ఆరంభమయ్యాయన్న విశేషాలను గుర్తు తెచ్చుకోవటం సందర్భోచితం. తిరుమలేశుని ఆలయంలో నిత్యకల్యాణం-పచ్చతోరణమే అయినా, బ్రహ్మ ఉత్సవాలకు ఎంతో విశిష్టత ఉంది. స్వామివారికి తొలిసారిగా ఈ బ్రహ్మ ఉత్సవాన్ని సృష్టికర్త అయిన బ్రహ్మ దేవుడే జరిపించినట్లు భవిష్యోత్తర పురాణం పేర్కొంటోంది. బ్రహ్మదేవుడు స్వయంగా ఆరంభించిన ఉత్సవాలు కావటంతో, ఇవి \"బ్రహ్మ ఉత్సవాలు\" అయ్యాయని అంటారు. మరో వ్యాఖ్యానం ప్రకారమైతే - నవాహ్నిక దీక్షతో, నవబ్రహ్మలు తొమ్మిదిరోజులు జరిపించే ఉత్సవాలు కాబట్టి ఇవి \"బ్రహ్మ ఉత్సవాలు\". అసలీ ఉత్సవాలకూ బ్రహ్మదేవుడికీ సంబంధంలేదనీ తిరుమలలో జరిగే మిగిలిన ఉత్సవాలతో పోలిస్తే, ఇవి చాలా పెద్దయెత్తున జరిగేవి కాబట్టి వీటిని \"బ్రహ్మ ఉత్సవాలు\" అంటారనీ ఇంకొందరి భావన. ఈ ఉత్సవాలన్నీ పరబ్రహ్మస్వరూపుడైన శ్రీవారికి చేసే గొప్ప ఉత్సవాలు కాబట్టి వీటిని \"బ్రహ్మ ఉత్సవాలు\" అంటున్నారని మరికొందరి భావన. బ్రహ్మ ఉత్సవాలు చాలా రకాలుగా ఉంటాయి. వీటిని ఆయా సందర్బాలను బట్టి నిత్య బ్రహ్మ ఉత్సవం, శాంతి బ్రహ్మ ఉత్సవం, శ్రద్దా బ్రహ్మ ఉత్సవాలుగా పేర్కొంటారు. ప్రతి సంవత్సరం నిర్థారిత మాసంలో, నిర్థారిత నక్షత్ర ప్రధానంగా జరిగేవి నిత్య బ్రహ్మఉత్సవాలు. ఇవి మూడురోజులుగానీ, అయిదు, ఏడు, తొమ్మిది, పదకొండు, పదమూడు రోజులుగానీ జరుగుతాయి. ఇవి ప్రతి సంవత్సరం కన్యా మాసంలో స్వామివారి జన్మ నక్షత్రమైన శ్రవణంతో ముగిసే విథంగా తొమ్మిది రోజులపాటు జరుగుతాయి. ఇక కరువుకాటకాలు, భయాలు, ప్రమాదాలు, వ్యాధులు, గ్రహపీడల నివారణ కోసం ప్రత్యేకంగా జరిపించేవి \"శాంతి బ్రహ్మ ఉత్సవాలు\". ఇలాంటి శాంతి బ్రహ్మ ఉత్సవాలను గత చరిత్రకాలంలో చాలా మంది ప్రభువులు, దేశ, ప్రాంత, జనహితార్థం అయిదు రోజుల పాటు నిర్వహించిన దాఖలాలు అనేకంగా ఉన్నాయి. ఇక మూడోది శ్రద్దా బ్రహ్మఉత్సవం. ఎవరైనా భక్తుడు తగినంత ధనాన్ని దేవస్థానంలో కాని, దైవసన్నిధిలో కాని సమర్పించి, భక్తిశ్రద్దలతో జరిపించుకొనేది \"శ్రద్దా బ్రహ్మ ఉత్సవం\". శ్రీవారి ఆలయంలో ఇలాంటి శ్రద్దా బ్రహ్మ ఉత్సవాలను \"అర్జిత బ్రహ్మ ఉత్సవాలు\" గా పేర్కొంటున్నారు. శ్రీవారి బ్రహ్మ ఉత్సవాలు మొత్తం 9 రోజులు కన్నులపండుగగా జరుగుతాయి. \"నానాదిక్కులెల్ల నరులెల్ల వానలలోనే వత్తురు కదిలి\" అంటూ అన్నమాచార్యుడు వర్ణించిన తీరులో అన్ని ప్రాంతాల భక్తులు ఈ ఉత్సవాలను దర్శించి తరించేందుకు తండోపతండాలుగా వస్తారు. స్వామివారికి జరిగే బ్రహ్మ ఉత్సవాలను కన్నులారా తిలకించి, భక్తిపారవశ్యంతో పునీతులవుతారు.\n\nస్వామిని దర్శించేందుకు పలు మార్గాలు\n\nశ్రీవారి దర్శనానికి 90గంటలు కొండమీద ఉండటానికి చోటు చాలక భక్తుల అగచాట్లు క్యూకాంప్లెక్స్‌లో తొక్కిసలాట వీఐపీ బ్రేక్ దర్శనాలపై భక్తుల ఆగ్రహం మహాలఘ దర్శనంపై అసంతృప్తి ఇవీ నిత్యం టీవీ ఛానెళ్ళలో, దినపత్రికల్లో చూసే తిరుమల విశేషాలు. ఎందుకిలా జరుగుతోంది? సరే! వీఐపీలకు తితిదే రాచమర్యాదల సంగతి పక్కన పెడితే మిగతా ఇబ్బందులను భక్తులు ముందస్తు ప్రణాళిక వేసుకోవడం ద్వారా తప్పించుకోవచ్చు. సెలవులు కలిసొచ్చాయి కదా అని ఎవరికి వారు పండుగ దినాల్లో, వారాంతపు రోజుల్లో తిరుమల ప్రయాణం పెట్టుకుంటారు. అలాంటి సమయాల్లోనే పైన చెప్పిన చేదు అనుభవాల్ని ఎదుర్కోవలసి వస్తుంది. ఈ ఇబ్బందులేవీ లేకుండా తిరుమల యాత్ర ప్రశాంతంగా జరగాలంటే భక్తులు అనుసరించాల్సిన పద్దతులివీ కోరిన వరాలిచ్చే కోనేటి రాయని మొక్కు తీర్చుకునేందుకు రోజూ తిరుమలకు వేల సంఖ్యలో భక్తులు వెళ్ళివస్తుంటారు. ఉత్సవ సమయాల్లో ఆ సంఖ్య లక్షకు పైగా చేరుతుంది. జాతీయ సెలవు దినాలు, శని, ఆది, మంగళవారాల్లో తిరుమలలో మామూలుగానే రద్దీ విపరీతంగా ఉంటుంది. ధనుర్మాసంలో, ఆణివార ఆస్థానం, ఉగాది లాంటి సమయాల్లో అన్ని సేవలూ రద్దు చేసి వాటిని ఏకాంతంలో జరుపుతారు. ఆయా సమయాల్లో శ్రీవారి సేవల్లో పాలుపంచుకునే అవకాశం భక్తులకు లభించదు. దర్శనం మాత్రమే ఉంటుంది. ఈ విషయాలన్నీ దృష్టిలో ఉంచుకుని వీలైనంత వరకూ ఆ రోజుల్లో కాకుండా మిగతా రోజుల్లో వెళ్ళేటట్లుగా ప్రణాళిక వేసుకోవాలి. అందులో ప్రధానమైనవి\n\n    * శ్రీవారి దర్శనానికి, తిరుమలలో ఉండడానికి ఏర్పాట్లు.\n    * ఆర్జిత సేవలు చేయించదలిస్తే ముందుగానే టిక్కెట్లు బుక్ చేసుకోవడం.\n    * ఎన్ని రోజులు ఉండేదీ అంచనా వేసుకుని అందుకు తగ్గట్టుగా రానూ పోనూ ప్రయాణ టిక్కెట్లు రిజర్వు చేయించుకోవడం. ఈ ప్రణాళిక అమలులో భాగంగా మొట్టమొదట చేయాల్సిన పని మీ ఊళ్ళో / ఊరికి సమీపంలో తితిదే ఆన్‌లైన్ కేంద్రం ఎక్కడ ఉందో తెలుసుకోవడం.\n\nఆన్‌లైన్ కేంద్రాల ద్వారా...\n\nసాధారణంగా తితిదే కల్యాణమంటపాల్లో లేదా జిల్లా కేంద్రాల్లో ఈ ఆన్‌లైన్ కేంద్రాలు ఉంటాయి. అక్కడ అర్చనానంతరం దర్శనం (ఏఏడీ-రూ.200), దర్శనం (రూ.50), కాటేజీ (రూ.100) లకు రిజర్వేషన్ కోసమైతే ఒక్కరు వెళితే సరిపోతుంది. ఏఏడీ, దర్శనం టోకెన్లను బయోమెట్రిక్ పద్దతిలో (వేలిముద్రల ఆధారంగా) ఇస్తారు. కాబట్టి తిరుమలకు ఎంత మంది వెళ్ళాలనుకుంటే అందరూ ఆన్‌లైన్ కేంద్రానికి వెళ్ళి వేలిముద్రలు ఇవ్వాల్సిందే.\n\nఇంటర్‌నెట్...\n\nవిదేశాల్లో ఉన్న వారైతే ఇంటర్‌నెట్ ద్వారానే అన్ని పనులూ చక్కబెట్టుకోవచ్చు. ఆర్జిత సేవల టిక్కెట్లను www.ttdsevaonline.com వెబ్‌సైట్ ద్వారా పొందవచ్చు. కాటేజీ వసతి (రూ.100, రూ.750) కూడా ముందుగానే రిజర్వు చేసుకోవచ్చు. సిటీబ్యాంక్‌తో అనుసంధానమైన ఏ క్రెడిట్ కార్డు ద్వారానైనా చెల్లింపులు జరిపితే సరిపోతుంది. ఆన్‌లైన్‌లో లావాదేవీలు పూర్తికాగానే... క్రెడిట్ కార్డు ద్వారా చెల్లింపు జరిగినట్లు ఒక నివేదిక వస్తుంది. దాన్ని ప్రింట్ తీసుకుని జాగ్రత్తగా పెట్టుకోవాలి. తిరుమల చేరుకున్నాక ఒకరోజు ముందుగా అక్కడి పద్మావతి గెస్ట్‌హౌస్‌లో ఆ రసీదును చూపిస్తే అసలు టిక్కెట్టు జారీ చేస్తారు. గుర్తింపు కోసం డ్రైవింగ్ లైసెన్స్ / పాస్‌పోర్ట్ / ఓటరు గుర్తింపు కార్డు / పాన్‌కార్డు వీటిలో ఏదో ఒకటి చూపించాల్సి ఉంటుంది. పద్మావతి గెస్ట్‌హౌస్ విచారణ కౌంటర్ 24 గంటలూ తెరిచే ఉంటుంది. ఒకరోజు ముందు వెళ్ళడం కుదరని పక్షంలో ఆర్జిత సేవ జరిగే సమయానికి ముందు వెళ్ళినా టిక్కెట్లు జారీ చేస్తారు కానీ చాలా ఇబ్బందులు పడాల్సి వస్తుంది. ఇంకా... www.tirumala.org వెబ్‌సైట్‌లో తిరుమల విశిష్టత, శ్రీవారి సేవలకు సంబంధించి చాలా వివరాలు లభ్యమవుతాయి. ఈ బుకింగ్ సదుపాయాన్ని ఇక్కడి భక్తులు కూడా ఉపయోగించుకోవచ్చు. కానీ ఆన్‌లైన్ బుకింగ్ కోటా చాలా తక్కువగా ఉంటుంది. అందునా ఇంటర్‌నెట్ విప్లవం వచ్చాక ఇప్పుడందరూ నెట్ ద్వారానే టిక్కెట్లు బుకింగ్ చేస్తున్నారు. దాంతో మూడు నెలలు ముందుగానే దాదాపు అన్ని సేవలకూ, వసతికీ రిజర్వేషన్లు అయిపోతున్నాయి. ఈ మార్గంలో ప్రయత్నించే వారికి చాలావరకూ నిరాశ తప్పదు. కానీ ఒకసారి ప్రయత్నించి చూడొచ్చు.\n\nఅడ్వాన్స్ బుకింగ్\n\nఆన్‌లైన్ కేంద్రాలు, ఇంటర్‌నెట్ ద్వారా ఆర్జిత సేవలు, వసతి, దర్శన టిక్కెట్లు పొందలేని వారు అడ్వాన్స్ బుకింగ్ పద్దతిలో టిక్కెట్లు పొందవచ్చు. తిరుమలలోని ఆర్జితం ఆఫీసుకు ఫోన్ చేస్తే (0877-2263277, 2263679) ఏయే తేదీల్లో సేవా టిక్కెట్ల లభ్యత ఉందో తెలుస్తుంది. ఆ వివరాల ఆధారంగా తితిదే ఈవో పేరిట డీడీ తీసి పంపితే సరిపోతుంది. ఉదాహరణకు... కల్యాణోత్సవ సేవలో పాల్గొందామనుకునే భక్తులు తమకు ఫలానా రోజున అవకాశం కల్పించాలని కోరుతూ \"కార్యనిర్వాహణాధికారి, తితిదే, తిరుపతి\" పేరిట రూ.1000 డిమాండ్ డ్రాప్ట్ తీసి మూడు నెలలు ముందుగా \"పేష్కార్, తిరుమల దేవస్థానం, తితిదే, తిరుమల-517504\" చిరునామాకు పంపించాలి. కవరుపై భక్తులు తమ చిరునామాతో పాటు, టెలిఫోన్ నెంబరు కూడా రాయాలి. అత్యవసర సమయాల్లో దేవస్థానం వారు ఫోన్ ద్వారా కూడా సంప్రదిస్తారు. భక్తులు అడిగిన రోజున సేవా టిక్కెట్ల లభ్యత ఉండకపోతే తితిదే చేయగలిగేదేమీ ఉండదు. అందుకే ముందు జాగ్రత్త చర్యగా మరో నాలుగు తేదీలను కూడా సూచించాలి. అలా చేసినట్లైతే భక్తులు సూచించిన నాలుగు రోజుల్లో ఏదో ఒక రోజుకి సేవా టిక్కెట్ల లభ్యత ఉంటుంది. ఆ తేదీని ఖరారు చేస్తూ కార్యనిర్వహణాధికారి కార్యాలయం నుంచి 15 రోజుల లోపలే సేవా టిక్కెట్టు వస్తుంది. భక్తులు సూచించిన నాలుగు తేదీల్లోనూ సేవా టిక్కెట్ల లభ్యత లేకపోతే డీడీని తిరిగి పంపించేస్తారు. శుక్ర, శని, ఆది, సోమవారాల్లో అర్చన, తోమాలసేవ ఏకాంతంలో జరుగుతాయి. ఈ రెండు సేవలకూ డీడీలు పంపేటప్పుడు భక్తులు తాము సూచించే తేదీలు ఆయా రోజుల్లో రాకుండా జాగ్రత్త పడాలి.\n\nఅప్పటికప్పుడే ఆర్జిత సేవా టిక్కెట్లు\n\nఇంటర్‌నెట్, అడ్వాన్స్ బుకింగ్ ద్వారా ఆర్జిత సేవా టిక్కెట్లు పొందలేకపోయినవారు అప్పటికప్పుడు ఆ టిక్కెట్లను పొందే మార్గమే కరెంట్ బుకింగ్. ప్రతి రోజూ ఉదయం 8 గంటలకు వైకుంఠం క్యూ కాంప్లెక్స్ ఎదురుగా ఉన్న విజయా బ్యాంక్ కౌంటర్‌లో తర్వాత రోజు జరిగే ఆర్జిత సేవలకు గాను టిక్కెట్లు విక్రయిస్తారు. వీలైనంత ముందే కరెంట్ బుకింగ్ వరుసలో ఉండడం మంచిది. దర్శనం, ఆర్జితం, వసతి టిక్కెట్లను ఏ పద్దతిలో తీసుకున్నా వాటిని రద్దు చేసుకునే వీలుండదు. అవకాశాన్ని బట్టి ఆ తేదీలను ముందు వెనుకలకు జరుపుకోవడం తప్ప, ఇక కరెంట్ బుకింగ్‌లో తీసుకున్న టిక్కెట్లనైతే వాయిదా వేసుకోవడానికి కూడా అవకాశం ఉండదు.\n\nవీఐపీ కోటాలో...\n\nమంత్రులు, ఎమ్మెల్యేలు ఇతర ప్రముఖులు ఇచ్చిన సిఫారసు లేఖల ద్వారా అన్ని రకాల ఆర్జిత సేవా టిక్కెట్లను పొందవచ్చు. అర్చన, తోమాలసేవ, కళ్యాణోత్సవం, అభిషేకం వంటి సేవల టిక్కెట్ల కోసం సిఫారసు ఉత్తరాలతో ఒక రోజు ముందుగా తిరుమలలోని ప్రత్యేక అధికారిని సంప్రదించాలి. అర్చనానంతర దర్శనం, నిజపాద దర్శనం వంటి సేవలకు గాను విజయాబ్యాంక్ రెండో అంతస్తులో ఉన్న ఆలయ డిప్యూటీ ఈవో కార్యాలయాన్ని సంప్రదించాలి. ప్రత్యేక అధికారి, డిప్యూటీ ఈవోల అనుమతి లభించాక ఆ రసీదులు తీసుకుని విజయా బ్యాంక్‌కు సమర్పించి నగదు చెల్లిస్తే సేవా టిక్కెట్లను మంజూరు చేస్తారు.\n\nప్రయాణం... దర్శనం... శీఘ్రం\n\nదర్శనానికీ, వసతికీ, సేవాటిక్కెట్లకీ రిజర్వేషన్ అయ్యాక చెయ్యాల్సింది ప్రయాణం టిక్కెట్ల రిజర్వేషన్. భక్తులు ఉండే ప్రదేశం, వారి ఆర్థిక స్థోమతను బట్టి ప్రయాణ సాధనాలను ఎంచుకోవచ్చు. హైదరాబాద్ నుంచి తిరుపతికి విమాన సౌకర్యం ఉంది. తిరుపతి ఎయిర్ పోర్ట్‌కు విమానాలు వచ్చే వేళకు అక్కడ తితిదే బస్సులు సిద్దంగా ఉంటాయి.రాష్ట్రంలోని ప్రధాన పట్టణాలు,నగరాల నుంచి రైలు, బస్సు సౌకర్యాలు ఉన్నాయి.\n\nరైల్లో వెళితే...\n\nతిరుపతి రైల్వే స్టేషన్ నుంచి కొండ మీదకు ఆర్టీసీ దాదాపు నిమిషానికో బస్సు నడుపుతుంది. ముందుగానే దర్శన టిక్కెట్లు, కాటేజీ వసతి రిజర్వు చేయించుకుంటే అంతగా ఇబ్బంది పడాల్సిన పని లేదు. స్టేషన్ నుంచి బయటకు వచ్చి సరాసరి కొండ మీదకు వెళ్ళిపోవచ్చు.\n\nబస్సులో వెళితే...\n\nరాష్ట్రం నలుమూలల నుంచి వచ్చే బస్సుల కోసం తిరుపతిలో నాలుగు బస్టాండ్‌లు ఉన్నాయి. మొదటిది స్టేషన్ ఎదురుగా ఉండే శ్రీ వేంకటేశ్వర బస్ స్టేషన్. రైలు వచ్చే సమయానికి అక్కణ్ణుంచి తిరుమలకు వెళ్ళే బస్సులు బయలుదేరేందుకు సిద్దంగా ఉంటాయి. బెంగుళూరు వైపు నుంచి వచ్చే బస్సులు సరాసరి అలిపిరి టోల్‌గేటు వద్ద ఉండే బాలాజీ లింక్ బస్‌స్టాండ్‌కు వస్తాయి. టూరిస్టు వాహనాలు నిలుపుకోవడానికి అక్కడ విశాలమైన ప్రదేశం ఉంది. చెన్నై, హైదరాబాద్, విజయవాడ నగరాల నుంచి వచ్చే బస్సులు సప్తగిరి లింక్ బస్‌స్టాండ్ (పెద్ద బస్‌స్టాండ్)కు చేరుకుంటాయి. బృందాలుగా ప్రైవేటు వాహనాల్లో వచ్చే పర్యాటకుల కోసం రైల్వే స్టేషన్ వెనుక వైపు శ్రీ పద్మావతి బస్‌స్టాండ్ ఉంది. వీటిలో ఎక్కడ దిగినా సమీపంలోనే సుదర్శనం కౌంటర్లు ఉంటాయి.\n\nనడక దారిలో...\n\nకొండమీదకు నడిచి వెళ్ళే వారికి సామాను మోయాలనే చింతే అక్కర్లేదిప్పుడు. అలిపిరి టోల్‌గేటు వద్ద ఉన్న కౌంటర్లో సామాను ఉంచి, టోకెన్ తీసుకుంటే వారు కొండ ఎక్కేసరికి వారికన్నా ముందే సెంట్రల్ రిసెప్షన్ ఆఫీస (సీ ఆర్ వో) కు సామాన్లు చేరిపోతాయి. తిరుపతిలో తితిదే నిర్వహిస్తున్న సత్రాల్లో ఎక్కడైనా సామాన్లు ఉంచి, టోకెన్ తీసుకుంటే చాలు వాటిని తిరుమలకు చేరవేస్తారు. ఈ సదుపాయం పూర్తిగా ఉచితం. నడిచి వెళ్ళే భక్తుల కోసం తితిదే తిరుపతి రైల్వే స్టేషన్ నుండి అలిపిరి వరకు ప్రతి అరగంటకు రెండు ఉచిత బస్సులు నడుపుతుంది. వారి సౌకర్యార్థం తాగు నీరు, మరుగు దొడ్లు, విశ్రాంతి కోసం షెల్టర్లు, వైద్య సౌకర్యాలు... ఇలా ఎన్నో ఏర్పాట్లు చేసింది. బీపీ, హార్ట్ ఎటాక్ పేషెంట్లు, ఊపిరితిత్తుల వ్యాధులున్నవారు నడిచి వెళ్ళే కన్నా బస్సులోనే వెళ్ళడం మంచిది.\n\nబండి మీద వెళ్ళితే...\n\nకొంత మంది తమ సొంత వాహనాల్లోనే తిరుమలకు బయలుదేరతారు. దురదృష్టవశాత్తూ ఆ బళ్ళు ఘాట్ రోడ్ మార్గంలో ఆగిపోతే? భయపడక్కర్లేదు. అలాంటి వాహనాలను బాగుచేసేందుకు తితిదే ఆటోమొబైల్ క్లినిక్ నడుపుతోంది. వాహనం బ్రేక్‌డౌన్ అయిన సంగతి, ఏ ప్రాంతంలో ఉన్నదీ అలిపిరి టోల్‌గేట్ వద్ద ఉన్న సిబ్బందికి సమాచారమిస్తే తితిదే నియమించిన మెకానిక్‌లు మొబైల్ వ్యాను, స్పేర్‌పార్ట్స్ తో సహా అక్కడికి చేరుకుని ఆగిపోయిన వాహనాన్ని బాగు చేస్తారు. సర్వీసును బట్టి రుసుము, కొత్త పరికరాలు అమర్చితే వాటి విలువ చెల్లించాల్సి ఉంటుంది.\n\nవసతికి కీలకం సీ ఆర్ వో\n\nతిరుమలలో బస్సు దిగాక మొట్టమొదట చేయాల్సిన పని సీ ఆర్ వో కు వెళ్ళడం. సీ ఆర్ వో అంటే సెంట్రల్ రిసెప్షన్ ఆఫీస్. ఆన్‌లైన్ కేంద్రాల్లోనూ వెబ్‌సైట్ల ద్వారాను వసతి రిజర్వేషన్ చేయించుకున్న వారు ఆ కార్యాలయానికి వెళ్ళి... తాము సొమ్ము చెల్లించిన రసీదును చూపిస్తే లభ్యతను బట్టి గదులు కేటాయిస్తారు. ఉచిత వసతి సౌకర్యం కావాలన్నా సీ ఆర్ వో లోనే సంప్రదించాలి. తిరుమలలో ఉచితంగా వసతి కల్పించే సత్రాలు మూడు ఉన్నాయి. సీ ఆర్ వో పక్కనే మూడు ఉచిత వసతి భవన సముదాయాలు (పిలిగ్రిం ఎమినిటీస్ కాంప్లెక్స్-పీ ఏ సీ) ఉన్నాయి. ఈ కాంప్లెక్స్‌లో బస చేసిన యాత్రికులు విలువైన వస్తువులు ఉంచుకునేందుకు ఉచిత లాకర్ల సౌకర్యం కూడా ఉంది. ఈ భవన సముదాయాల్లో బస చేయాలంటే ముందుగా రూ.200 డిపాజిట్ చేయాలి. ఖాళీ చేసేటప్పుడు ఆ సొమ్మును తిరిగి ఇచ్చేస్తారు. తలనీలాలు ఇచ్చేందుకు పీ ఏ సీ ల్లో మినీ కళ్యాణ కట్ట ఉంది. అదీ ఉచితమే. సీ ఆర్ వో లోనే రైల్వే రిజర్వేషన్ కౌంటర్ కూడా ఉంది. తిరుపతి నుంచి బయలు దేరే ఏ రైలుకైనా 24 గంటల ముందు వరకూ కూడ అక్కడ రిజర్వేషన్ చేయించుకోవచ్చు. ఈ జాగ్రత్తలన్నీ తీసుకుంటే దర్శనం సులభంగా అవుతుంది. ముందస్తు ప్రణాళిక లేకుండా వెళ్ళి నానా అగచాట్లు పడే బదులు చక్కటి ప్లానింగ్‌తో వెళ్ళి స్వామి వారిని ప్రశాంత చిత్తంతో దర్శించండి.\n\nతిరుమలలోనే ఒక వైపున పాపనాశనం జలపాతం, మరోవైపున గోగర్భం నీటి యూట మొదలయినవి మరియు ఆంజనేయస్వామి తల్లియైన అంజనా దేవి పుత్రార్ధియై తపమాచరించిన చోటు - తిరుమలలో శ్రీ వేంకటేశుని దర్శించబోయే ముందు ముఖ్యంగా చూడవలసిన వరాహ నరసింహ స్వామి దేవాలయము, పవిత్ర పుష్కరిణీ స్నానం చేసి స్వామి దర్శనానికి భక్తులు తేలికగా వరుసగా వెళ్ళటానికి ఏర్పరచిన క్యూలలో ప్రవేశించి దర్శనోత్సాహులై ఎన్ని గంటలయినా నిరీక్షించి క్యూలల్లో కదిలి వెళ్ళి స్వామిని దర్శించి పునీతులవుతారు.\n\nతిరుమలపై నూతనంగా అభివృద్ధి పరచబడిన ఎన్నో ఉద్యానవనాలున్నాయి. తిరుమలకొండపై ఎక్కడ వున్నా భగవన్నామ స్మరణ నిత్యం జరుగుతూ మన చెవులకు శ్రావ్యంగా వినపడటానికి స్పీకర్లు అన్ని చోట్లా అమర్చారు. అక్కడ వున్నంత సేపు తనువూ, మనసూ మైమరచి భక్తిభావంతో పులకించిపోతారు భక్తులు ఆ దివ్యానుభూతిని కలకాలం మనసులో దాచుకుని మరచిపోలేరు కూడా.\n\nఆధ్యాత్మిక తత్వానికి తోడుగా ప్రకృతి రమణీయమై, నేత్రపర్వంగా మనోహర దృశ్యాలు దృగ్గోచర మవుతాయి.\n\nతిరుమల నుండి క్రిందికి దిగితే తిరుపతి పట్టణం చూడముచ్చటగా సాక్షాత్కారమవుతుంది. ఒక వంక విజ్ఞానభాండారమైన శ్రీ వేంకటేశ్వర విశ్వవిద్యాలయ భవనాలు, పద్మావతీ కళాశాల - అనేక శాఖోపశాఖలుగా విలసిల్లిన కళాశాల భవనాలు ఒక వంక, మరో ప్రక్క కపిల తీర్థమనే ఎత్తునుండి నీరు ధారగా పడే జలపాతం కమనీయంగా కనబడతాయి. తిరుపతి నుండి పట్టణాన్ని ఆనుకునే తిరుచానూరు, అలివేలు మంగాపురం. పద్మావతి అమ్మవారి దేవాలయం, కళ్యాణ మండపం, శ్రీ వరదరాజస్వామి వారి ఆలయం, గోవిందరాజుల స్వామి వారి ఆలయం మొదలైన దేవాలయాలు ఎంతో చూడదగినవి. \n',tourism
'చిత్తూరు జిల్లా లో తిరుమల తరువాత ప్రసిద్దమైన కాణిపాకం వరసిద్ధి వినాయక దేవాలయం ఈ మధ్య కాలం లో చాలా ప్రాచుర్యం పొందింది. పురాతనంగా జిల్లా వరకు వ్యాపించిన ఈ దేవాలయపు ప్రాచుర్యం తిరుమల కి దూర దూర తీరలనుండి వచ్చే భక్తుల ద్వారా ఇంకా చాలా మంది భక్తులకు తేలిసి రావడం జరగడం ద్వారా నోటి మాట ద్వారా, తిరుమల తిరుపతి దేవస్థానం వారి ద్వారా ఇంకా ఎక్కువ మంది జానాభా కి తెలిసి వచ్చింది. అట్లాంటి దేవాలయం వెళ్ళే దారి ఫోటో ఓ మారు ఈ గ్రామం గుండా బసులో పయనించి నప్పుడు తీసింది ఇక్కడ పొందు పరిచాను.\n',tourism
'కనులు తిప్పుకోనీయని అందాలు అజంతా సొంతం. అజంతా, ఎల్లోరా గుహలు భారతీయ శిల్పకళలకు తార్కాణం. హిందూ, బౌద్ధ, జైన మతాలకు సంబంధించిన శిల్పకళారీతులు ఒకే చోట కనువిందు చేస్తాయి. ద్వాదశ జ్యోతిర్లింగాల్లో ఒకటైన ఘృష్ణేశ్వరుడు ఇక్కడ కొలువుతీరి ఉన్నాడు. అజంతా ఎల్లోరా గుహల అందాలను, అక్కడి శిల్పసౌందర్యాన్ని ఓసారి పరికిద్దాం.\n\nఔరంగాబాద్‌కు 107 కిలోమీటర్ల దూరంలో అజంతా గుహలు ఉన్నాయి. 56 మీటర్ల ఎత్తులోని పర్వతాలమీద ఈ గుహలు పడమర నుంచి తూర్పునకు వ్యాపించి ఉంటాయి. 1819లో జాన్‌స్మిత్‌ అనే బ్రిటీషు అధికారి వీటిని గుర్తించాడు. ఇక్కడ మొత్తం 29 గుహలుంటాయి. ఆయన ఈ గుహలను ఎక్కడి నుంచైతే చూశాడో ఆ ప్రదేశాన్ని వ్యూ పాయింటుగా చెప్తారు. అక్కడి నుంచి ఈ గుహలకు గల దారి గుర్రపు నాడాలా సన్నగా కనిపిస్తుంది. చుట్టుపక్కల పరిసరాలు, అక్కడి జలపాతాలు ఎంతో అందంగా ఉంటాయి.\n\nపెయింటింగులతో నిండి ఉండే ఈ గుహలు సందర్శకులను విశేషంగా ఆకర్షిస్తాయి. గుహల పైకప్పు, పక్కభాగాలలో బుద్ధుని జీవిత విషయాలను చిత్రీకరించారు. గోడలపై బుద్ధుని జీవిత విషయాలను వర్ణించే చిత్రాలు ఉంటాయి. ఈ చావడికి ఎడమవైపున ఉన్న హాలులో వేటగాడు పన్నిన వలనుంచి పావురాన్ని రక్షిస్తున్న శిబిచక్రవర్తి చిత్రం, జాతక కథలు ఉన్నాయి.\n\nరెండో గుహలో బుద్ధుని పుట్టుకను చిత్రించారు. దాని పైకప్పు మీద హంసలు బారులు తీరిన దృశ్యం ఎంతో బాగుంటుంది. ఇంకా అప్పట్లో వారు వాడిన మఫ్లర్లు, పర్సులు, చెప్పులు వంటి వాటిని కూడా చిత్రించారు. 16వ నెంబరు గుహలో బుద్ధుని జీవితంలో ఎదురైన అనేక సంఘటనలను మనం చూడొచ్చు. క్రీస్తు పూర్వం 2-7 శతాబ్దాల మధ్య కాలంలో వీటిని చిత్రీకరించినట్టు చారిత్రక ఆధారాలు చెపుతున్నాయి. అప్పుడు వేసిన చిత్రాలకు గల రంగులు ఇప్పటికీ ఉండడం చిత్రంగానే ఉంటుంది.\n\nఎల్లోరా గుహలు\nఎల్లోరా గుహలను రాష్ట్రకూటులు, చాళుక్యుల కాలంలో చెక్కారట. ఔరంగాబాద్‌కు వాయవ్యంగా 61 కిలోమీటర్ల దూరంలో ఉన్నాయి. కొండలను తొలిచి ఇంత చక్కటి అందాలను మన కోసమే తీర్చిదిద్దారా అని అనిపిస్తాయి. వీటి నిర్మాణంలో ఒక విశిష్టత ఉంది. మొదట పై అంతస్తు, అందులోని శిల్పాలను చెక్కి ఆ తరువాత కింది అంతస్తు, అక్కడి శిల్పాలు చెక్కారట. ఇక్కడ మొత్తం 34 గుహలుంటాయి.\n\nసంభ్రమాశ్చర్యాలకు గురిచేసే ఈ గుహల అందాలు దృష్టిని మరల్చనీయవు. మొదట బౌద్ధులకు సంబంధించిన 12 గుహలు ఉంటాయి. వీటిని 5-8 శతాబ్దాల మధ్య కాలంలో చెక్కారు. 6-9 శతాబ్ద కాలంలో చెక్కినవి హిందువుల గుహలు. అవి మొత్తం 17 గుహలు. చివర్లో జైనుల గుహలుంటాయి. ఇవి 8-10 శతాబ్దాల మధ్య కాలంలో చెక్కినవి. వీటిని హెరిటేజ్‌ సైట్లుగా కూడా గుర్తించింది. అయితే వీటిలో కొన్ని శిథిలావస్థలో ఉన్నాయి. \n',tourism
'భారతీయ ప్రాచీన శిల్పకళా నైపుణ్యాన్ని, నాటి పల్లవ రాజుల ఘనమైన చారిత్రక సంపదను తరతరాలుగా పర్యాటక లోకానికి పంచిపెడుతున్న గొప్ప గోపురాల సముద్ర తీర పట్టణమే మహాబలిపురం. బంగాళాఖాతపు నీలి అలల సవ్వడుల నుండి రాతి కట్టడపు విశేషాల దాకా ఇక్కడ చూడవలసినవి ఎన్నో ఉన్నాయి. మహాబలిపురం డాన్స్ ఫెస్టివల్‌గా పిలిచే వార్షిక వేడుకకు అంతర్జాతీయంగా ఖ్యాతి ఉంది. ఇది ప్రతి సంవత్సరం డిసెంబర్ 25న క్రిస్మస్ పర్వదినాన ప్రారంభమై కొత్త సంవత్సరంలోని మొదటి నెల జనవరి పొడుగునా అన్ని శనివారాలలోనూ సాగుతుంది. ఈ వేడుకలు తమిళనాడు పర్యాటకశాఖ ఆధ్వర్యంలో ఫిబ్రవరి మొదటి వారం వరకూ జరుగుతాయి. డిసెంబర్ వచ్చిందంటే చాలు మహాబలిపురం కొత్త అందాలను పులుముకుంటుంది.\n\nచెన్నయి నుండి మహాబలిపురానికి రోడ్డుమార్గంలో వెళ్లేవారికి సముద్ర దృశ్యాలు కన్నులపండుగ చేస్తాయి. పర్యాటకులు సాధ్యమైనంత వరకు సాయంత్రాలే ఈ ప్రయాణాన్ని ఎంచుకోవలసిందిగా అనుభవజ్ఞులు సలహా ఇస్తారు. సంధ్యావేళల్లో జాలువారే సున్నితపు సూర్యకిరణాలు సృష్టించే అద్భుతాలను నీలాల అఖాతపు సోయగాలతో కలిపి చూసే అదృష్టం వారికి లభిస్తుంది. ఈ ప్రయాణం దాదాపు 20 నిముషాలు విలక్షణమైన సముద్రతీరం గుండా సాగుతుంది. సముద్ర తీరం పొడుగునా వీచే చల్లగాలులు ఆహ్లాదకరమైన వాతావరణాన్ని అందిస్తాయి. దక్షిణ భారతావనికి చెందిన \'మామల్ల \' అనే పల్లవ రాజు ఏలుబడిలోని ఈ సముద్రతీర పట్టణం అదే రాజు పేరుమీద \'మామల్లాపురం \'గా స్థిరపడింది. కాలక్రమంలో అదే \'మహాబలిపురం\'గా మారింది. కంచి రాజధానిగా పాలించిన ఆనాటి పాలకులు విదేశీ నిపుణులను రప్పించి, స్వదేశీ కళాకారుల అండదండలతో సాగరతీరంలోని ఈ ఊళ్లో అద్బుత రాతి కట్టడాలను సృష్టించారు. ఆనాటి రాజుల ఆ కళాత్మక హృదయం ఇప్పటికీ చెక్కు చెదరకుండా ఉంది. ఇక్కడి ప్రసిద్ద ఏకశిలా దేవాలయాల అద్భుత పనితనానికి ఎందరో శిల్పులు, నిపుణులు పరవశించిపోతారు.\n\nసముద్రతీర ఆలయం\nమహాబలిపురం\n\nమహాబలిపురం అంటేనే సముద్ర తీరంలో వెలసిన దేవాలయానికి ప్రసిద్ధి. ఈ ఆలయం నుంచే యాత్రికుల సందర్శన మొదలవుతుంది. ఎంతటి వారి దృష్టి అయినా ముంది రెండు పెద్ద గోపురాలపై పడుతుంది.భారతీయ పురాణ గాధలు, పాత్రలను తలపించే శిల్పాలను ఎన్నింటినో వాటిపైన చూస్తాం. అనేకమంది దేవతలు, దేవుళ్ల విగ్రహాలతోపాటు పలువురు నృత్య కళాకారిణుల విగ్రహాలు, పెద్ద అంగలు వేసే ఏనుగుల భారీ శిల్పాలు వంటివి అన్నీ సందర్శకులను నిల్చున్నచోటే కట్టి పడేస్తాయి. ఆ తర్వాత అక్కడి చిన్న గోపురాలపైకి యాత్రికుల దృష్టి మళ్లుతుంది. ఈ ఆలయంలో ప్రధాన దేవతలుగా శివకేశవులు ఉన్నారు. ఆసక్తికరమైన విషయం ఏమిటంటే ఆలయం చుట్టూ అనేక నంది విగ్రహాలు బారులు తీరి సరిహద్దు గోడలా ఏర్పడ్డాయి. గుడివెనుక ఒక పెద్ద రాతి సింహం, దానిపై ఒక సైనికుడు స్వారీ చేస్తుండటం చూస్తాం. ఇది ఆనాటి సైనికుల స్థయిర్యాన్ని, ధైర్యాన్ని చాటిచెబుతుంది.\n\nమంత్రముగ్ధులను చేసే శిల్పకళ\nమహాబలిపురం\n\nఇక్కడ రాతితో నిర్మితమైన పలు దేవాలయాలలో కృష్ణ మండపం చెప్పుకోదగింది. శ్రీకృష్ణుని లీలా విన్యాసాలను గుర్తుకు తెచ్చేసన్నివేశాలు శిల్పాలలో దర్శనమిస్తాయి. కృష్ణుడు గోవర్ధనగిరిని ఎత్తడం వాటిలో ఒకటి. అలాగే కృష్ణునికి ఇష్టమైన వెన్నముద్దకు చిహ్నంలా భావించే ఒక పెద్ద బండను చూస్తాం. ఆనాటి శిల్పకళాకారుల పనితనాన్ని గొప్పగా చాటి చెప్పే రెండు అతిపెద్ద ధ్వజస్తంభాలు ఉన్నాయి. ప్రపంచంలోని చెప్పుకోదగ్గ అతిపెద్ద రాతి ఖండాలలో ఒకటిగా వీటిలో ఒకదానికి విశేష గుర్తింపు ఉంది. దాని పొడవు 31 మీటర్లు, ఎత్తు 9 మీటర్లు. ఈ రాతి కట్టడాల ఉపరితలం విభిన్న కళాత్మకతను సంతరించుకుంది. వీటిపైన సుమారు వందకు పైగా దేవతల విగ్రహాలు చెక్కి ఉన్నాయి. వాటిలో నాలుగు చేతుల దేవుళ్లు, నాగదేవతలు, పక్షులు, మృగాలు, ఋషులువంటి విగ్రహాలెన్నో ఉన్నాయి. రెండు రాళ్లతో చెక్కిన ఏనుగుల విగ్రహాలనైతే ప్రత్యేకించి చెప్పాలి. సజీవ ఏనుగులను తలపించే అసాధారణ పనితనం అడుగడుగునా సందర్శకులను మంత్రముగ్ధుల్నిచేస్తుంది.\n\nఅయిదు రధాలు, గుహాలయాలు\n\nమహాబలిపురం పట్టణానికి ఉత్తరంవైపు చిరస్మరణీయమైన అద్భుత రాతి రధాలు అయిదు ఉన్నాయి. వీటిలో ప్రతి ఒక్కటీ ఒక్కో భారీ శిలతో ఏకశిలా ఖండంగా సృష్టింపబడటం విశేషం. మహాభారతంలోని పంచపాండవుల అయిదుగురి పేర్లు వీటికి పెట్టారు. ఇక సముద్రతీరానికి 400 మీటర్ల దూరంలో ఒక గ్రానైట్ కొండపైన గల గుహాలయాలు కూడా విధిగా చూడతగ్గవి. వీటిలో మరింత చెప్పుకోదగ్గది \'వరాహమండపం \', ఈ చిన్న గుహను చెక్కిన తీరు అనన్య సామాన్యం. దీని ధ్వజస్తంభాల వద్ద ఎంతో సుందరమైన సింహాల విగ్రహాలు ఉన్నాయి. ఇక్కడ్నించి ఉత్తరానికి సుమారు 5కి.మీ. దూరంలో \'టైగర్ గుహలు \' ఉన్నాయి. వీటిని దుర్గామాతకు నిలయంగా చెబుతారు.\n\nసముద్రయానానికి అవకాశం\n\nమహాబలిపురంవెళ్లిన యాత్రికులకు సముద్రయానం చేసే అపురూప అవకాశం కూడా లభిస్తుంది. ఇక్కడి తీరప్రాంతంలో కొలువుండే అందమైన పడవలను అద్దెకు తీసుకుని బంగాళాఖాతంలోకి షికారుకు వెళ్లవచ్చు. అయితే ఇలాంటి సముద్రయాన సమయంలో యాత్రికులు విధిగా లైఫ్ జాకెట్ ధరించడం మరిచిపోవద్దని నిపుణులు సూచిస్తారు. ఇక్కడి పరిసరాలలో చూడతగ్గ మరిన్ని యాత్రా స్థలాలలో ఎంజిఎం డిజ్జీ వరల్డ్ విజిపి గోల్డెన్ బీచ్, మాయాజల్ ఎంటర్ టైన్‌మెంట్ కాంప్లెక్స్, చోళమండలం కళాకారుల గ్రామాలున్నాయి.\n\nఎలా వెళ్లాలి? వసతి ఎక్కడ?\n\nమహాబలిపురం చెన్నైకి సమీపంలో ఉంది. వాయు మార్గంలో వచ్చే వారికి చెన్నైనే అత్యంత సమీప విమానాశ్రయం. దేశీయ, అంతర్జాతీయ విమానాలకు ఇది మంచి కూడలి. అతి సమీప రైల్వేస్టేషన్ చెంగల్పట్టు. ఇక్కడ్నించి 29 కి.మీ.దూరం కాగా, చెన్నై నుండి నేరుగా రైలులో అయితే 58 కి.మీ.దూరంలో ఉంది. మహాబలిపురానికి రోడ్డుమార్గంలో చెన్నై, పాండిచ్చేరి, కంచి, చెంగల్పట్టుల నుండి బస్సు సౌకర్యాలు నిరంతరాయంగా ఉన్నాయి టూరిస్టులు చెన్నైనుండి టాక్సీలు అద్దెకు తీసుకుని వెళ్లవచ్చు కూడా. చెన్నైలోనే కాకుండా నేరుగా మహాబలిపురంలోనూ యాత్రికులు బసచేయడానికి కావలసిన కనీస సౌకర్యాలు అందుబాటులో ఉన్నాయి. పలు ప్రైవేట్ హొటళ్లు, రిసార్ట్స్, లాడ్జిలకు కొదువలేదు. పర్యాటకులు ఇక్కడ సముద్ర గవ్వల నుండి పర్సులు, పెయింటింగులు తదితర కళాత్మక, అలంకరణ వస్తువులను ఖరీదు చేసుకోవచ్చు. కాకపోతే విదేశీ యాత్రికులు కూడా వస్తుంటారు, కాబట్టి వ్యాపారులు అధిక ధరలు డిమాండ్ చేయవచ్చు. కనుక షాపింగ్స్ విషయంలో తెలివిగా వ్యవహరించవలసి ఉంటుంది.\n\n',tourism
'జలియన్ వాలాబాగ్ దురంతం భారత స్వాతంత్ర్య సంగ్రామ సమయంలో జరిగిన అత్యంత దురదృష్టమైన సంఘటన. జలియన్ వాలాబాగ్ అనేది ఉత్తర భారత దేశంలోని అమృత్‌సర్ పట్టణంలో ఒక తోట.ఏప్రిల్ 13, 1919 న బ్రిటీష్ సైనికులు జనరల్ డయ్యర్ సారథ్యంలో ఈ తోటలో సమావేశమైన నిరాయుధులైన స్త్రీ, పురుషులు మరియు పిల్లలపైన విచక్షణారహితంగా కాల్పులు జరిపారు. ఈ కాల్పులు పది నిమిషాలపాటు కొనసాగాయి. 1650 రౌండ్లు కాల్పులు జరిగాయి. అప్పటి ఆంగ్ల ప్రభుత్వ లెక్కల ప్రకారం 379 మంది మరణించారు. కానీ ఇతర గణాంకాల ప్రకారం అక్కడ 1000 కి పైగా మరణించారు. 2000 మందికి పైగా గాయపడ్డారు.[1]\n\nదుర్ఘటన జరిగిన కొన్ని నెలల తర్వాత దృశ్యం\n\nవిషయ సూచిక:\n1. పూర్వరంగం\n2. యుద్ధానంతర మార్పులు\n3. దుర్ఘటన\n4. ప్రతి చర్య\n5. స్మారక చిహ్నాలు\n6. మూలాలు\n7. బయటి లింకులు\n1. పూర్వరంగం\n1. 1. మొదటి ప్రపంచ యుద్ధ సమయంలో భారతదేశం\n\nమొదటి ప్రపంచ యుద్ధ సమయంలో ఆంగ్లేయులు భారతీయులను సహాయం కోసం అడిగితే తిరుగుబాటు చేస్తారనుకున్నారు. కానీ వారి భయానికి విరుద్ధంగా ప్రధాన రాజకీయ నాయకత్వాల నుంచి విశేషంగా స్పందన లభించింది. వారికి ఆ యుద్ధంలో సహాయపడటం ద్వారా వారి నుంచి స్వాతంత్ర్యం పొందాలని వారి ఆలోచన. యుద్ధానికి భారతీయ సైన్యాలను పంపించి వారికి సాయం చేశారు. దాదాపు 13 లక్షల మంది భారతీయ సైనికులు యూరోపు, ఆఫ్రికా, మధ్య ప్రాచ్య దేశాల్లో తమ సేవలందించారు. భారతీయ రాజులు తమ శక్తి మేరకు ధనాన్ని, ఆహారాన్ని, ఆయుధాలను పంపించారు. కానీ బెంగాల్, మరియు పంజాబ్ లలో మాత్రం వలసవాదులకు వ్యతిరేకంగా పోరాటాలు జరుగుతూనే ఉన్నాయి. బెంగాల్‌లో ఉగ్రవాద తరహా దాడులు, పంజాబ్ లో నానాటికీ పెరుగుతున్న అశాంతీ ఆయా ప్రాంతీయ పరిపాలనా విభాగాలను ఇరుకున పెట్టాయి. [2][3] ఈ యుద్ధం ప్రారంభం నుంచే అమెరికాలోనూ, కెనడా, జర్మనీలలో ఉంటున్న కొద్దిమంది భారతీయులు బెర్లిన్ కమిటీ, మరియు గదర్ పార్టీ నేతృత్వంలో, ఐరిష్ రిపబ్లికన్ ఆర్మీ మరియు, జర్మన్, టర్కీల సహకారంతో 1857 సిపాయిల తిరుగుబాటు తరహాలోనే ఉద్యమం లేవదీయాలని చూశారు. దీన్నే హిందూ జర్మన్ కుట్ర అని కూడా అంటారు. [4][5][6] దీనిలో భాగంగా ఆఫ్ఘనిస్తాన్ ను కూడా బ్రిటీష్ వారికి వ్యతిరేకంగా రెచ్చగొట్టాలని ప్రయత్నించారు.[7] బ్రిటీష్ వారికి వ్యతిరేకంగా ఎన్నో ఉద్యమాలు విఫల యత్నాలు చేశారు వీటిలో గద్దర్ కుట్ర, మరియు సింగపూర్ కుట్ర ప్రధానమైనవి. కానీ ఈ ఉద్యమాలు విస్తృతమైన గూఢచార సమాచారంతో, కఠినమైన రాజకీయ శాసనాలతో అణచివేయడం జరిగింది. ఈ చట్టాలు దాదాపు పదేళ్ళపాటు అమలులో ఉన్నాయి[8][9]\n1. 2. యుద్ధం తరువాత\n\nయుద్ధం తరువాత చాలామంది క్షతగాత్రులయ్యారు. ద్రవ్యోల్బణం అధికమైంది. దానితోపాటు అధిక పన్నులు ప్రజల జీవితాలను దుర్భరం చేశాయి. అంటువ్యాధులు ప్రభలాయి. వాణిజ్య వ్యాపారాలు దెబ్బతిన్నాయి. ప్రజలు అనేక భాధలకు లోనయ్యారు. భారతీయ సైనికులు ఆంగ్లేయుల పాలనను అంతమొందించడానికి చాటుమాటుగా ఆయుధాలు తరలించడం మొదలుపెట్టారు. భారత జాతీయ కాంగ్రెస్ లోని మితవాదులు మరియు అతివాదులు తమలో తామే బేధాలను పరిష్కరించుకోవడంతో యుద్ధానికి పూర్వం ప్రారంభమైన జాతీయవాద ఉద్యమం మళ్ళీ తిరిగి పుంజుకుని ఒక ఐక్యకూటమిగా ఏర్పడింది. 1916 లో ముస్లిం లీగ్ తో రాజకీయ అధికారం పైన ప్రాంతంలోని ముస్లింల భవిష్యత్తు గురించి తాత్కాలికంగా లక్నో ఒప్పందాన్ని కుదుర్చుకుంది. ఆశ్చర్యకరమైన రీతిలో సుధీర్ఘంగా కొనసాగుతున్న పోరాటానికి నిధులు, మానవ వనరులూ సమకూరుతూనే ఉన్నాయి. ఆంగ్లేయులు భారతదేశంలో ఉన్నకొద్దీ భారతీయుల అసహనం ఎక్కువకాసాగింది. భారతదేశం ఆంగ్లేయులకు భారీగా సైనికులను, ధనాన్ని సరఫరా చేయడమే కాకుండా దాదాపు 43,000 మంది సైనికుల్ని కోల్పోయింది.\n2. యుద్ధానంతర మార్పులు\n\nభారతీయులు మొదటి ప్రపంచ యుద్ధ సమయంలో ఆంగ్లేయులకు చేసిన సహాయానికి ప్రతిఫలంగా భారతీయులు తమకు పూర్తి స్వాతంత్ర్యం కాకపోయినా కనీసం పరిపాలనలో తమ మాట చెల్లుబాటు కావాలని భావించారు. ఇలాంటి విపత్కర పరిస్థితుల్లో బ్రిటీష్ ప్రభుత్వం పరిపాలనలో మాంటేగ్-చెమ్స్‌ఫర్డ్ సంస్కరణలను ప్రవేశపెట్టింది. కానీ భారతీయ స్వాంతంత్ర్యోద్యమ నాయకురాలు మేడమ్ భికాజీ కామా భారతీయులకు ఆ సంస్కరణలు ఏమాత్రం సరిపోవని వ్యాఖ్యానించింది. దీంతో అప్పటిదాకా రగులుతున్న పోరాటానికి ఆజ్యం పోసినట్లయింది.\n2. 1. రౌలట్ కమిటీ\n\nమొదటి ప్రపంచ యుద్ధ సమయంలో రూపొందించబడిన గదర్ కుట్ర , మహేంద్ర ప్రతాప్ ఆధ్వర్యంలో ఆఫ్ఘనిస్థాన్ లో నెలకొన్న ఆపద్ధర్మ ప్రభుత్వం, మరియు రష్యా తో దానికిగల సంబంధాలు, పంజాబ్ మరియు బెంగాల్ లో నానాటికీ పెచ్చరిల్లుతున్న విప్లవోద్యమం, భారత ప్రజల్లో నానాటికీ రగులుతున్న అసంతృప్తి(ముఖ్యంగా బాంబే మిల్ వర్కర్స్ లో) , మొదలైన సంఘటనలను దృష్టిలో ఉంచుకుని బ్రిటిష్ ప్రభుత్వం 1918లో ఆంగ్లేయ న్యాయమూర్తియైన సిడ్నీ రౌలట్ ఆధ్వర్యంలో ఒక కమిటీని ఏర్పాటు చేసింది. దీనినే రౌలట్ కమిటీ అంటారు. ఈ కమిటీ భారతదేశంలో (ముఖ్యంగా పంజాబ్ మరియు బెంగాల్ ప్రాంతాలలో) మిలిటెంట్ ఉద్యమానికీ, రష్యా, జర్మనీ కి ఏదైనా సంబంధం ఉందేమే బ్రిటీష్ ప్రభుత్వానికి నివేదిక ఇవ్వాలి.\n2. 2. రౌలట్ చట్టం\n\nరౌలట్ కమిటీ ప్రతిపాదనను అనుసరించి బ్రిటీష్ ప్రభుత్వం 1915లో ఏర్పాటు చేయబడ్డ భారతీయ రక్షణ చట్టానికి అదనంగా రౌలట్ చట్టాన్ని ప్రతిపాదించింది. [10][11][12][13] ఈ చట్టం ద్వారా తిరుగుబాట్లను అణిచివేయడానికి వైస్రాయ్ లకు విశేష అధికారాలని కట్టబెట్టారు. ప్రెస్ నోళ్ళను కట్టేయడానికీ, విచారణ లేకుండా రాజకీయ నాయకులను నిర్బంధించడం, తిరుగుబాటు దారునిగా అనుమానితులైన వ్యక్తులను వారంటు లేకుండా అరెస్టు చేయడం మొదలైన నిరంకుశమైన అధికారాలు ఇందులో ఉన్నాయి. ఈ చట్టం పై దేశంలో సర్వత్రా ఆగ్రవేశాలు వ్యక్తమయ్యాయి.\n3. దుర్ఘటన\n\nతోటలో గల అమరవీరుల స్మారక బావి\n\n1919, ఏప్రిల్ 13న పంజాబ్ రాష్ట్రంలోని అమృత్‌సర్ లోగల స్వర్ణ దేవాలయం పక్కనే ఉన్న జలియన్ వాలాబాగ్ లో దాదాపు 20 వేలమంది ప్రజలు సమావేశమయ్యారు. అది వైశాఖ మాసం, సిక్కులకు ఆధ్యాత్మిక నూతన సంవత్సరం. వారు అక్కడ సమావేశమవడానికి ముఖ్య కారణం, ప్రముఖ నేతలు ఆంగ్లేయ పాలనకు వ్యతిరేకిస్తూ చేస్తున్న ఉపన్యాసాలను వినడం మరియు అనేక విమర్శలకు గురైన రౌలట్ చట్టం క్రింద సత్యపాల్, మరియు సైఫుద్ధీన్ కిచ్లూ లను అక్రమంగా నిర్బంధించడాన్ని వ్యతిరేకించడం.\n\nవివిధ విభాగాలకు చెందిన 90 మంది సైనికులు (ఇండియన్ ఆర్మీ), వారితో బాటు రెండు సురక్షిత వాహనాలు (armoured cars అక్కడికి వచ్చాయి. ఇరుకైన సందుల కారణంగా వాహనాలు బాగ్ లోపలికి రాలేకపోయాయి. జలియన్ వాలా బాగ్ (పార్కు) అన్ని ప్రక్కలా ఇండ్లతోను, పెద్ద భవనాలతోను చుట్టబడి ఉంది. ఉన్న కొద్దిపాటి ఇరుకైన సందుల దారుల్లో చాలావాటికి తాళాలు వేసిఉన్నాయి.\n\nకాల్పుల కారణంగా వందలమంది మరణించారు. గాయపడినవారి సంఖ్య వేలల్లో ఉంది. అధికారిక లెక్కల ప్రకారం మొత్తం 379 మంది (337 పురుషులు, 41 మంది బాలురు, 6 వారాల పసికందు) మరణించారు మరియు 200 మంది గాయపడ్డారు. అక్కడ స్మారక చిహ్నంపైన వ్రాసిన సమాచారం ప్రకారం అక్కడి బావిలోంచి 120 శవాలను బయటకు తీశారు. అయితే అధికారిక గణాంకాలు సరికాదని వాదనలున్నాయి. నగరంలో కర్ఫ్యూ ఉన్నందున గాయపడినవారని ఆసుపత్రులకు తీసికొని వెళ్ళడం సాధ్యం కాలేదు.\n\nతన ఆఫీసులో బ్రిగేడియర్ జనరల్ రెజినాల్డ్ డయ్యర్ ఇచ్చిన రిపోర్టు ప్రకారం అతనికి తిరుగుబాటు విప్లవకారుల సేన ఎదురైనందున కాల్పులు జరుపవలసి వచ్చింది. డయ్యర్‌కు పంజాబ్ లెఫ్టినెంట్ గవర్నర్ మైకేల్ ఓ డ్వయర్ ఇచ్చిన టెలిగ్రాములో \"నీ చర్య సరైనదే. దానిని లెఫ్టినెంట్ గవర్నర్ సమర్ధిస్తున్నాడు\" అని వ్రాసి ఉంది.[14]\n\nఈ ఉదంతంపై విచారణ జరపడానికి 1919లో \"హంటర్ కమిషన్\" ఏర్పరచారు. ఆ కమిషన్ సమక్షంలో డయ్యర్ - తనకు ఆ మీటింగ్ గురించి 12:40కి తెలిసిందనీ, దానిని నిలపడానికి తానేవిధమైన ప్రయత్నమూ చేయలేదనీ, అక్కడ సమావేశమైన గుంపు గనుక కనిపిస్తే కాల్పులు జరపాలనే ఉద్దేశంతోనే తాను అక్కడికి వెళ్ళాననీ - చెప్పాడు.\n\n    \"బహుశా కాల్పులు జరుపకుండా గుంపును చెదరగొట్టడం సాధ్యం అయ్యుండవచ్చునని నేను భావిస్తున్నాను. కాని వాళ్ళంతా మళ్ళీ తిరిగివచ్చి నన్ను అవహేళన చేసేవారు. నేను చేతగానివాడినయ్యుండేవాడిని.\" — (హంటర్ కమిషన్ సమక్షంలో డయ్యర్ స్పందన)\n\nఅంతే గాకుండా ఆ స్థలంలోనికి వాహనాలు వెళ్ళగలిగితే తాను మెషిన్ గన్లతో కాల్పులు జరిపించి ఉండేవాడినని, కాని ఇరుకైన సందులలోకి సాయుధ వాహనాలు వెళ్ళడం కుదరలేదని చెప్పాడు. జనం చెల్లా చెదురైనా గాని కాల్పులు ఆపలేదని, కొద్దిపాటి కాల్పులవల్ల ప్రయోజనం లేదని, జనం అంతా వెళ్ళిపోయేదాకా కాల్పులు జరపడం తన బాధ్యత అని చెప్పాడు. గాయపడినవారిని ఆసుపత్రులకు తరలించడం తన బాధ్యత కాదు గనుక అలాంటి ప్రయత్నమేమీ చేయలేదని, ఆసుపత్రులు తెరచి ఉన్నందున వారే వెళ్ళవచ్చునని కూడా అన్నాడు.\n',tourism
'గోల్కొండ   ఒక శిధిలమయిన కోట మరియు నగరము. ఆంధ్ర ప్రదేశ్ రాజధాని హైదరాబాదు నగరమునకు 11 కి.మీ. దూరములో ఉంది. గోల్కొండ నగరము మరియు కోట మొత్తం ఒక 120 మీ. ఎత్తయిన నల్లరాతి కొండమీద కట్టారు. కోట రక్షణార్ధం దాని చుట్టూ పెద్ద బురుజు కూడా నిర్మించారు. 1083 నుండి 1323 వరకు కాకతీయులు గోల్కొండను పాలిస్తూ ఉండేవారు. 1326లో ముసునూరి నాయకులు మహమ్మద్ బీన్ తుగ్లక్ సైన్యాన్ని ఓడించి గోల్కొండను తిరిగి సాధించారు. 1371లో ముసునూరి కాపానీడు గోల్కొండను సంధిలో భాగముగా బహమనీ సుల్తాను మహమ్మదు షా వశము చేశాడు. ఇది బహుమనీ సామ్రాజ్యములో రాజధానిగా (1365-1512) ఉన్నది, కానీ 1512 తరువాత ముస్లిము సుల్తానుల రాజ్యములో రాజధానిగా చేయబడినది.\n',tourism
'హార్సిలీ హిల్స్ చిత్తూరు జిల్లా మదనపల్లె దగ్గర ఉన్న ఒక విహారస్థలం. ఏనుగు మల్లమ్మ కొండ అనేది దీని అసలు పేరు. ఆంధ్ర ప్రదేశ్ లోని ప్రసిద్ధ వేసవి విడిది. ఆంధ్రా ఊటీ అని దీనికి పేరు.\n\nభౌగోళికం : తూర్పు కనుమల లోని దక్షిణ భాగపు కొండల వరుసే ఇక్కడి కొండలు. హార్సిలీ హిల్స్ సముద్ర మట్టానికి 1,314 మీ. (4312 అ.) ఎత్తులో ఉంది. ఇది బెంగళూరు నుండి 160 కి.మీ., తిరుపతి నుండి 140 కి.మీ. దూరంలో ఉంది. చలికాలంలో 3 డిగ్రీల సెంటీగ్రేడు నుండి మండు వేసవిలో 32 డిగ్రీల సెంటీ గ్రేడు వరకు ఉష్ణోగ్రత ఉంటుంది. ఆంధ్ర ప్రదేశ్ రాష్ట్రంలోకెల్లా ఎత్తైన ప్రదేశం హార్సిలీ హిల్స్ లోనే ఉంది.\n\nచరిత్ర : డబ్ల్యూ.హెచ్.హార్సిలీ అనే బ్రిటిషు అధికారి 1863 - 67 మధ్య కాలంలో ఈ ప్రాంతంలో కలెక్టరుగా పని చేసాడు. 1863 లో వేసవి విడిదిగా ఇక్కడ ఒక ఇంటిని నిర్మించాడు. దీన్ని ఫారెస్టు బంగ్లా అంటారు. ఆ తరువాత కార్యాలయ భవనం నిర్మించారు. ఈ భవనాలు ఇప్పటికీ నివాస యోగ్యంగా ఉండి, వాడుకలో ఉన్నాయి. ఫారెస్టు బంగ్లాలోని నాలుగు గదుల్లో ఒక దానికి హార్సిలీ పేరు పెట్టారు.\n\nచూడదగ్గ స్థలాలు : ఆహ్లాదకరమైన వాతావరణం, ప్రకృతి సౌందర్యం ఇక్కడి ప్రత్యేకతలు. హార్సిలీ హిల్స్ కు వెళ్ళే కొండదారి ఎంతో అందంగా ఉంటుంది. రెండు వైపులా నీలగిరి(యూకలిప్టస్) వంటి అనేక జాతుల చెట్లతో కళ్ళకింపుగా ఉంటుంది. జింకలు,చిరుతపులులవంటి వన్యమృగాలు కూడా ఈ ప్రాంతంలో సంచరిస్తుంటాయి.\n\nఇక్కడ చూడదగ్గ ఇతర ప్రదేశాలు:\n\n* 142 సంవత్సరాల వయసు కలిగిన యూకలిప్టస్ చెట్టు ఇక్కడి ప్రధాన పర్యాటక ఆకర్షణల్లో ఒకటి.\n\n* వన్యమృగ కేంద్రము (zoo park).\n\n* గవర్నర్ బంగ్లా\n\n* జిడ్డు కృష్ణమూర్తి నెలకొల్పిన రిషివ్యాలీ విద్యాలయము ఉన్నది.\n\nహైదరాబాదు నుండి హార్సిలీ హిల్స్ 665 కి.మీ. దూరంలో ఉంది.\n',tourism
'కలియుగ వైకుంఠాన్ని తలపించే తిరుమలలో వెలసిన శ్రీ వేంకటేశ్వర స్వామివారు, ఏడు కొండలపైనే కాకుండా దేశ వ్యాప్తంగా అనేక రూపాలలో వెలసి తన భక్తులను పావనం చేస్తున్నాడు. ఏడుకొండలపై పాదం మోపకముందే ఆంధ్రప్రదేశ్ రాష్ట్రంలోని మహబూబ్‌నగర్ జిల్లాలో గల మల్దకల్ మండలంలో ఆదిశిలలో శ్రీనివాసుడు ఉద్భవించాడని పురాణాలు పేర్కొంటున్నాయి. ఒకే శిలలో స్వామివారు ఆంజనేయ, వరాహ, అనంతశయనమూర్తి రూపంలో వెలియటమే ఈ క్షేత్రం ప్రత్యేకత.\n\nమల్దకల్ మండల కేంద్రంలో పవిత్ర కృష్ణ, తుంగభద్ర నదుల మధ్య వెలసిన శ్రీ స్వయంభూ లక్ష్మీ వేంకటేశ్వర స్వామివారిని దర్శించుకునేందుకు చుట్టు ప్రక్కల గ్రామాల ప్రజలే కాకుండా.. రాష్ట్రంలోని ఇతర ప్రాంతాల నుంచీ, పక్క రాష్ట్రాల నుంచీ కూడా భక్తులు విశేషంగా తరలి వస్తుంటారు. మహబూబ్‌నగర్ జిల్లాలో ఉన్న ప్రసిద్ధ పుణ్యక్షేత్రాలలో ఒకటైన ఈ మల్దకల్ ఆదిశిలా క్షేత్రానికి ఎంతో ప్రాధాన్యత ఉంది.\n\nప్రతి ఏటా మార్గశిర మాసంలో వచ్చే పౌర్ణమి రోజున జరిగే స్వామివారి రథోత్సవం కన్నులపండువగా సాగుతుంది. ఇక్కడ స్వయంభువుగా వెలసిన శ్రీ వేంకటేశ్వర స్వామి వారిని స్థానికులు, భక్తులు మల్దకల్ తిమ్మప్పగా కొలుస్తుంటారు. సాధారణంగా వేంకటేశ్వరుడికి మొక్కుబడి చెల్లించుకోవాలంటే, ఎంత దూరంనుంచైనా సరే భక్తులు తిరుమల చేరుకుంటారు. కానీ మల్దకల్ వాసులు మాత్రం తిరుమల వెళ్లకుండా ఆయనతో సమానంగా తిమ్మప్పను కొలుస్తూ, మొక్కుబడులు అక్కడే తీర్చుకుంటారు. ఇకపోతే తెలిసో, తెలియకో ఆ ప్రాంతవాసులెవరైనా తిరుమల వెళితే వారి ఇంటిలో అశుభాలు జరుగుతాయని భక్తుల విశ్వాసం.\n\nప్రతి యేడాది మార్గశిర శుద్ధ పంచమి రోజునుంచి మార్గశిర కృష్ణ తదియ వరకు స్వామివారి బ్రహ్మోత్సవ వేడుకలు అంగరంగ వైభవంగా జరుగుతాయి. వీటిని తిలకించేందుకు రాష్ట్రం నలుమూలల నుంచి భక్తులు పెద్ద ఎత్తున తరలివచ్చి స్వామివారి ఊరేగింపు, పల్లకి సేవల్లో పాల్గొంటారు. అలాగే ప్రతి సంవత్సరం మార్గశిర శుద్ధ త్రయోదశి రోజున స్వామివారి కళ్యాణం జరుగుతుంది. మార్గశిర పౌర్ణమి రోజు రాత్రిన స్వామివారి రథోత్సవం శోభాయమానంగా జరుగుతుంది.\n\nఆలయ స్థల ప్రాశస్త్యాన్ని చూస్తే.. ఏడుకొండలలో వెలసిన శ్రీ వేంకటేశ్వర స్వామివారికంటే ముందుగా మల్దకల్‌లో శ్రీవారు ఆదిశిలలో వెలసినట్లు బ్రహ్మాండ పురాణంలో పలు ఆధారాలున్నాయి. ఇక్కడ ఒకే శిలలో స్వామివారు ఆంజనేయ, వరాహా, అనంతశయనమూర్తి, శ్రీదేవి-భూదేవిలు వెలయటంతో ఈ క్షేత్రానికి విశేష ప్రాచుర్యం సంతరించుకుంది.\n\nగతంలో నల్లసోమభూపాలుడు ఈ ప్రాంతానికి వేటకురాగా శిథిలమైన దేవాలయం ఒకటి కంటపడిందనీ, దాంతో ఆయనకు కొన్ని మహిమలు వచ్చాయనీ ప్రజలు చెబుతుంటారు. ఆ ఆలయాన్ని పునరుద్ధరించే సమయంలో ఓ బోయ బాలుడు తన సహాయ సహకారాలను అందించినందువల్ల అతడినే ఆ ఆలయానికి పూజారిగా నియమించినట్లు తెలుస్తోంది. అందుకనే నేటికీ బోయ వంశస్థులే ఈ ఆలయంలో పూజారులుగా వ్యవహరిస్తుండటం ఆనవాయితీగా వస్తోంది.\n\nఈ ఆలయానికి ఎలా చేరుకోవాలంటే.. అయిజ, గద్వాల రోడ్డు మధ్యన గద్వాలకు 18 కిలోమీటర్ల దూరంలో మల్దకల్‌ ఆదిశిలా క్షేత్రం వెలిసింది. ఈ ఆలయం చేరుకునేందుకు గద్వాల, ఎమ్మిగ నూర్‌, రాయచూర్‌, వనపర్తి, కర్నూల్‌ డిపోల నుంచి ఆర్టీసీ బస్సులను నడుపుతోంది.\n\nమరోవైపు.. వేలాదిమంది భక్తులు తరలివచ్చే తిమ్మప్ప జాతరకు సౌకర్యాలు అంతంత మాత్రమే. మరుగుదొడ్లు, సౌకర్యాలు అసలే ఉండవు. స్వామివారి దర్శనం కోసం వచ్చే భక్తులకు వసతి గదులు లేనందున.. కర్ణాటకలోని ఇతర భక్తులు వాటి నిర్మాణాలు చేపట్టారు. దేవాలయం ప్రభుత్వ ఆదరణకు నోచుకోనందున అభివృద్ధికి అమడదూరంలో ఉంది. ప్రస్తుతం ఇక్కడ కళ్యాణ మండపం కొరకు భక్తుల నుంచి విరాళాలు సేకరిస్తున్నారు.\n\nమహబూబ్‌నగర్ జిల్లాలో పేరెన్నికగన్న జాతరలలో మల్దకల్‌, కురుమూర్తి జాతరలు మంచి గుర్తింపు కలిగి ఉన్నాయి. జాతరలో పశువులు, ఇంటి సామగ్రి, రైతుల పనిముట్లు కలప, చిన్న పిల్లల ఆట వస్తువుల నుంచి పెద్దలకు ఉపయోగపడే పరికరాల వరకు లభిస్తాయి. వలస వెళ్లేవారు అధికం కావడంతో ఈ జాతరలో ట్యాంకు పెట్టెలకు భలే గిరాకీ ఉంటుంది.\n\nరైతులు పండించిన పంట నుంచి వచ్చిన బియ్యంతో ముందుగా స్వామివారి బ్రహ్మోత్సవాల సంధర్భంగా దాసంగం ద్వారా నైవేద్యం చేస్తారు. కొత్త కుండలను తెచ్చి స్వామి వారికి నైవేద్యం పెట్టి ఆ తర్వాతనే భక్తులు బుజిస్తారు. ఇది ఈ జాతరలో ప్రత్యేక విశిష్టమైనదిగా చెప్పవచ్చు. చివరిగా చెప్పుకోవాల్సిందేంటంటే.. ఇంతటి ప్రాముఖ్యం కలిగిన తిమ్మప్ప ఆలయాన్ని ప్రభుత్వం నేటివరకూ కూడా ప్రముఖ పుణ్యస్థలంగా గుర్తించలేదు. ఇప్పటికైనా ఈ ఆలయాన్ని గుర్తించి, అభివృద్ధి చేయాల్సిన అవసరం ఎంతైనా ఉందని స్థానికులు, భక్తులు ప్రభుత్వానికి విజ్ఞప్తి చేస్తున్నారు.\n',tourism
'ప్రపంచంలోనే అత్యంత పురాతన విశ్వవిద్యాలయాల్లో నలంద విశ్వవిద్యాలయం ఒకటి. నాగరికత పురుడుపోసుకుంటున్న ప్రాచీన కాలంలోనే ఈ విశ్వవిద్యాలయంలో.. గణిత, విజ్ఞాన, వైద్య, తర్క శాస్త్రాలు ఎనలేని ఆదరణ చూరగొన్నాయి. వివిధ దేశాల నుండి ఎందరో విద్యార్థులు 11వ శతాబ్దంలోనే ఇక్కడ విద్యనభ్యసించారు. నేడు ప్రపంచంలోనే పేరెన్నికగన్న.. ఆక్స్‌ఫర్డ్‌, కేంబ్రిడ్జ్‌ విశ్వవిద్యాలయాలకంటే ముందే భారతదేశంలో.. ‘నలంద’ విజ్ఞాన ఖనిగా నిలిచింది. క్రీస్తుశకం 427 నుండే నలంద బౌద్ధ విజ్ఞాన కేంద్రంగా వెలుగొందింది. బీహార్‌ రాష్ట్రంలో ఉన్న ఈ విశ్వవిద్యాలయ శిథిలాలు.. దే శంలోనే ప్రసిద్ధిగాంచిన పర్యాటక కేంద్రంగా వెలుగొందుతున్నాయి.\n\nనేటి ఆధునిక గణిత, వైద్యశాస్త్ర పరిశోధనాలయాలకు ఏమాత్రం తీసిపోని విధంగా ఆనాడే.. నలంద విశ్వవిద్యాలయం శస్త్ర విద్యలో ప్రసిద్ధిగాంచింది. ఇక్కడ కంటి పొరలు, గర్భకోశం నుంచి మృతపిండాన్ని తీయడం వంటి శస్త్ర చికిత్సలు చేసేవారంటే అతిశయోక్తి కాదు. మానవులతోపాటు ఇక్కడ జంతువు లకు కూడా పరిపూర్ణమైన వైద్య సౌకర్యం ఉండేది. ఇక్కడ పొరుగు దేశాలైన చైనా, టిబెట్‌, జావా, సమత్రా, కొరియా, గ్రీసు, ఇరాన్‌, అరేబియాలనుంచి విద్య నేర్చుకోవడానికి విద్యార్ధులు నలందకు వచ్చేవారు. 10 సంవత్సరాలకు పైగా ఉండి తర్క, వైద్య, ఖగోళ శాస్త్ర సంబంధమైన విషయాలు నేర్చుకునేవారు. బిహార్‌ రాజధానికి పాట్నాకు ఆగ్నేయంగా 55 మైళ్ళ దూరం లో ఉన్న నలంద విశ్వవిద్యాలయం దేశంలోనే అత్యంత ప్రాచీన విశ్వవిద్యాలయం.\n\nనలంద అంటే సంస్కృతంలో జ్ఞానాన్ని ఇచ్చేది అ ని అర్ధం. నలంద అనే సంస్కృత పదం ‘నలం’ అనగా కమలం అని అర్ధం (కమలం జ్ఞానికి చిహ్నం). ‘ద’ అంటే ఇవ్వడం అనే రెందు పదాల కలయుక ద్వారా పుట్టిం దే ‘నలంద’. అనగా జ్ఞానప్రదా యిని అని అర్థం. చైనా తీర్థయాత్రికుడు హ్యూయన్‌ త్సాంగ్‌ నలంద పదానికి వివిధ వివరణలు ఇచ్చాడు. ఒక వివరణ ప్రకారం నలందకు ఆ పేరు మామిడి తోపు మధ్యన ఉన్న చెరువులో నివసించే నాగుని వలన వచ్చింది. హ్యూయన్‌ త్సాంగ్‌ సమ్మతించిన రెండవ వివరణ ప్రకారం ఒకప్పుడు బోధిసత్వుని రాజధాని ఇక్కడ ఉండేదని, ఆయన నిరంతర దానాలు చేసేవాడని అందుకే ‘నలంద’ అన్న పేరు వచ్చిందని వివరించాడు.\n\nగౌతమ బుద్ధుని కాలములో నలంద...\nనలంద విశ్వవిద్యాలయం క్రీశ.427 నుంచి క్రీ.శ.1197 వరకూ బౌద్ధ విజ్ఞాన కేంద్రంగా ఉండేది. పాక్షికంగా పాల వంశ పాలనలో ఉన్నది. ఇది లిఖిత చరిత్రలో ప్రపంచంలోని తొలి విశ్వ విద్యాలయాలలో ఒకటి. అలెగ్జాండర్‌ కన్నింగ్‌హాం నలందను బారాగావ్‌ గ్రామంగా గుర్తించాడు. బుద్ధుడు చాలాసార్లు నలంద చుట్టు పక్కల ప్రాంతంలో తిరిగాడని, అక్కడ కొన్ని రోజులు ఉన్నాడని అంటారు. బుద్ధుడు అనేక పర్యాయములు నలందలో ఉన్నాడని చరిత్ర చెబుతోంది. ఆయన నలందను సందర్శించినప్పుడు అక్కడ ఉన్న మామిడితోపులో బస చేసేవాడట.\n\nఅక్కడ ఉండగా ఉపాళీ-గహపతి, దీఘాతపస్సీలతో చర్చలు జరిపేవాడు. కేవత్త, అసిబంధకపుత్తతో కూడా అనేక చర్చలు జరిపినట్టు తెలుస్తున్నది. బుద్ధుడు మగధ గుండా తన చివరి యాత్రలో నలందను సందర్శించాడు. సారిపుత్త, తను చనిపోయే కొద్దికాలం ముందు ఇక్కడే బుద్ధుని యెడల తన విశ్వాసాన్ని పునరుద్ఘాటిస్తూ సింహగర్జన చేశాడు. రాజగృహ నుండి నలందకు వెళ్ళే మార్గం అంబలత్తికా గుండా వెలుతుంది. అక్కడి నుండి ఆ మార్గం పాతాలీగామా వరకు వెళ్ళేది. రాజగృహకు, నలందకు మధ్యన బహుపుత్త చేతియ ఉన్నది.\n\nకేవత్త సుత్త ప్రకారం... బుద్ధుని కాలానికే నలంద ప్రాముఖ్యత కలిగి నిండు జ నాభాతో వృద్ధి చెందుతున్న నగరం. అయితే ఆ తరువాత చాలాకాలానికి గానీ విద్యాకేంద్రంగా అభివృద్ధి చెందలేదు. సమ్యుత్త నికాయలోని, ఒక రికార్డులో న లంద బుద్ధునికాలంలో తీవ్ర క్షామానికి గురైనదని నమోదు చేయబడినది. బు ద్ధుని కుడిభుజం వంటి ఆయన శిష్యుడైన సారిపుత్త నలందలోనే పుట్టి, ఇక్కడే మరణించాడు. నలంద, సొన్నదిన్న యొక్క నివాసస్థలం.\n\nఒకప్పుడు జైనమత కార్యకలాపాలకు కేంద్రమైన నలం ద లో మహావీరుడు అనేక పర్యాయములు బసచే సి నాడని పేర్కొనబడినది. మహావీరుడు నలం దలో ఉన్నపవపురిలో మోక్షాన్ని పొం దినట్టుగా భావిస్తారు. (అదేకాక జైనమ తంలోని ఒక తెగ ప్రకారం, మహా వీరుడు నలంద సమీపాన ఉన్న కుందల్‌పూర్‌లో జన్మించాడు). అ శోకుడు క్రీస్తుపూర్వం 250లో ఇక్కడ ఒక ఆలయాన్ని నిర్మించా డని చెబుతారు. టిబెట్‌ మూలాల ప్రకారం, నాగార్జునుడు నలంద వి శ్వవిద్యాలయములో బో దించాడు. చరిత్రకారుల ప్రకారం ఈ విశ్వవిద్యా లయం క్రీశ 1193 వరకు ఉన్నతస్థా యిలో వర్థిల్లింది. దీనికి ప్రధాన కారణం బౌద్ధచక్రవర్తులైన హర్షవర్ధనుడు వంటివారు. పాలివంశానికి చెందిన రాజుల ఆదరణే కారణం.\n\nవిశ్వవిద్యాలయ చరిత్ర...\nచారిత్రక ఆధారాల ప్రకారం నలంద విశ్వ విద్యాలయము గుప్తరాజుల, ముఖ్యంగా కుమార గుప్త, సహాయంతో క్రీస్తుశకం 450లో నిర్మించబడినది. నలంద ప్రపంచంలోనే మొట్ట మొదటి ఆవాస విశ్వవిద్యాలయం. అంటే ఈ విద్యాలయంలో విద్యార్థుల కొరకు వసతి గృహాలు ఉండేవి. ఇందులో షుమారుగా పదివేల మంది విద్యర్థులు, రెండువేల మంది బోధకులు ఉండేవారు. పెను గోడ ద్వారాలతో ఈ విశ్వ విద్యాలయము ‘అతి ఘనమైన కట్టడం’ గా గుర్తించబడినది.\n\nనలందలో ఎనిమిది ప్రత్యేక ఆవరణలు, పది గుళ్లు, లెక్కకు మించిన ధ్యాన మందిరాలు, తరగతి గదులు ఉండేవి. ఆవరణలో కొలనులు, ఉద్యానవనాలు ఉండేవి. గ్రంధాలయం ఒక తొమ్మిది అంతస్తుల భవనంలో ఉండేది. ఇందులో ఎన్నో గ్రంధాల ములాలు ఉన్నవి. నలంద విశ్వ విద్యాలయంలో బోధింపబడే విషయాలు ప్రతి విజ్ఞాన శాఖనూ స్పర్శించాయు. నలంద విద్యార్ధులను, బొధకులను కొరియా, జపాన్‌, చైనా, టిబెట్‌, ఇండోనేషియా, పర్షియా, టర్కి వంటి దేశాల నుండి ఆకర్షించింది. తాంగ్‌ వంశానికిచెందిన చైనా తీర్థ యత్రికుడు హ్యుయాన్‌ త్సాంగ్‌ 7వ శతాబ్ధపు నలంద విశ్వ విద్యాలయం గురించి వివరాలు సంగ్రహపరిచాడు.\n\nబౌద్ధమతంపై నలంద ప్రభావం...\n9 - 12 వ శతాబ్దం మధ్యకాలంలో ప్రజ్వరిల్లిన టిబెటన్‌ బౌద్ధత్వం (వజ్రాయన) నలంద బోధకుల నుండి, సంప్రదాయాల నుండే ఉద్భవించింది. వియత్నాం, చైనా, కొరియా, మరియు జపాన్‌లలో అనుసరించే మహాయాన బౌద్ధం పుట్టుక కూడా ఈ విశ్వ విద్యలయ ప్రాంగణంలోనే జరిగిందంటే అతిశయోక్తి కాదు. థెరవాడ బౌద్ధం కూడా నలందలో బోధించబడినది. కానీ థెరవాడ బౌద్ధానికి నలంద గట్టి కేంద్రం కాకపొవడం వల్ల, తరవాతి అభివృద్ధి ఇక్కడ జరగలేదు.\n\nపతనావస్థ...\n1193లో నలంద విశ్వవిద్యాలయ సముదాయాన్ని, భక్తియార్‌ ఖిల్జీ నాయకత్వంలో తురుష్క సేనలు దండెత్తి కొల్లగొట్టాయి. ఈ సంఘటన భారతదేశంలో బౌద్ధమత క్షీణతకు మైలురాయిగా భావిస్తారు. నలందను కొల్లగొట్టే ముందు ఖిల్జీ అక్కడ ఖురాన్‌ ప్రతి ఉందా అని వాకబు చేశాడని చెబుతారు. 1235లో టిబెట్‌ అనువాదకుడు ఛాగ్‌ లోట్స్‌వా నలందను సందర్శించినపుడు కొల్లగొట్టబడి జీర్ణవస్థలో ఉన్నప్పటికీ కొద్దిమంది బౌద్ధ భిక్షువులతో పనిచేస్తూ ఉన్నది. గణితం, ఖగోళశాస్త్రం, రసాయన శాస్త్రం, స్వరూపశాస్త్రం మొదలగు శాస్త్రాలలో ప్రాచీన భారతీయ విజ్ఞానం అకస్మాత్తుగా అంతరించిపోవడానికి నలంద విశ్వవిద్యాలయ నాశనం, ఉత్తర భారతదేశమంతటా ఇతర దేవాలయాలు, ఆశ్రమాల నాశనమే కారణమని అనేకమంది చరిత్రకారులు భావిస్తారు. దండయాత్రల ప్రధాన మార్గంలో ఉన్న ఇక్కడి సన్యాసాశ్రమాలన్నీ కూలగొట్టబడినవి. ప్రధాన మార్గంలో లేకపోవడం నలంద, బుద్ధగయ మిగిలాయని చెబుతారు. ప్రధాన మార్గంలో లేని, ఉత్తర బెంగాల్‌ లోని జగద్దలా ఆశ్రమం వంటి అనేక ఆశ్రమాలు ఏ మాత్రం హానిలేకుండా ఉండి వృద్ధి చెందినవి.\n',tourism
'మధ్యన ఒక తోటి ఉద్యోగస్తుడి పెళ్లికని మధురై వెళ్ళి వచ్చాను. ఇంతకుమునుపే ఒక సారి కన్యాకుమారి  వెళ్తూ మధురై కూడా వెళ్లాను. కానీ అప్పుడు మధురైలో పేరెన్నికగన్న మధుర మీనాక్షిగుడి నొక్కదానిని హడావిడిగా చూసేసి వచాను. ఈ సారి మధురైలో ఇంకొంత నింపాదిగా తిరిగటానికి అవకాశం లభించింది. పొద్దున్నే మీనాక్షీగుడికి వెళ్లాము, గుడిలో విగ్రహాన్ని ఎక్కడికో ఊరేగింపుకి తీసుకుని వెళ్ళటంవలన గుడిని మూసేసారంట! గుడి పరిసరాలలోనే ఉండే 1000 స్థంభాల హాలులో ఉండే మ్యూసియంను ఓ చుట్టు చుట్టి వచ్చేసాము. తరువాత పెళ్లివారింటికి వెళ్ళి తమిళులకు ప్రీతిపాత్రమైన సాంబారుతో భోజనం కానిచ్చేసి మధురైకి 20కిమీల దూరంలోనే ఉండే అలగర్‌కోవిల్ గుడికి బయలుదేరాము.\n\nఅలగర్‌కోవిల్ తమిళనాడులో ఉన్న పురాతన దేవాలయాలలో ఒకటి, ఇది అలగర్ అనే కొండపైన ఉంటుంది. కొండ కింద ఒక గుడి, పైన రెండు గుళ్లు ఉంటాయి. మేము అక్కడికి వెళ్ళేటప్పటికి సాయంత్రం 5 అయిపోయింది. కింద ఉన్న గుడికి మరమత్తులు చేస్తున్నారు. కొండమీద ఉండే గుడికి రోడుమార్గం ఉంటుంది. మేము మాత్రం ఆ రోడ్డుకు ఆనుకుని ఉండే అడవిమార్గంలో నడుచుకుంటూ కొండ మీదకి వెళ్లటానికి నిశ్చయించుకున్నాము. (అసలు అలా   చేయొచ్చన్నే అక్కడకు వెల్లాము)\n\nఈ బావి అడవిదారి మొదట్లోనే కనపడుతుంది. ఇక్కడిదాకా రావాలంటే కొండ కింద ఉన్న గుడి లోపలకు వెళ్లి, కొండకు గుడికి అడ్డంగా కట్టిన పెద్ద గోడలో ఉన్న ఒక చిన్న ద్వారం గుండా వెళ్లాలి.\n\n\nవర్షాకాలం అవ్వటం వళ్లనేమో అడవి చాలా దట్టంగా ఉంది, మేము బస్సులో కొండను చేరుకునే వరకూ వర్షం పడుతూనే ఉండటం వలన నేలంతా తడి తడిగా ఉంది.\n\n\nఅలా అడవిమార్గంలో కొంత దూరం నడిచిన తరువాత రోడ్డు ఇలా రోడ్డు కనపడింది. అడవిలోనే వెళ్లటానికి మాకు ఇంక దారి కనపడలేదు. సరే అని ఇంక రోడుమార్గంలోనే మిగతా కొండ ఎక్కడం మొదలు పెట్టాము.\n\n\nఅలా నడుస్తూ నడుస్తూ నడుస్తూ ...\n\nసుమారు గంటన్నర నడక తరువాత ఇలా కొండపైన ఉన్న గుడి ఆనవాలు కనపడింది. ఇక్కడ కొండపైన ఉండే మొదటి గుడి ఉంటుంది. ఇక్కడి నుండి ఇంకో 10-15 నిమిషాలు నడిస్తే రోడ్డు అంతమయ్యి ఇంకో గుడి ఉంటుంది. ఈ రెండో గుడిని చత్తాచెదారాన్ని పేర్చడానికి వాడుతున్నారా అని అనిపిస్తుంది.\n\nఅలా కొండపైవరకూ వచ్చిన తరువాత అక్కడ ఏంచేయాలో తోచక మళ్లీ కిందకు దిగటం మొదలుపెట్టాము. ఈ కొండ నిండా బోలెడన్ని కోతులు ఉంటాయి, అవి మన దగ్గర ఉన్న సంచీలలో ఏవయినా తినుబండారాలు ఉన్నాయేమోనని వాటిని లాక్కోవటానికి ప్రయత్నిస్తూ ఉంటాయి, కాబట్టి మీరు ఎప్పుడయినా ఇక్కడికి వెళ్ళినప్పుడు వాటితో జాగ్రత్తగా ఉండండి.\n\nకొండమీద నుండీ దిగుతున్నప్పుడు ఇలా ఒక జంట కనపడితే కెమెరాతో ఒక క్లిక్కు క్లిక్కాను. జంట ఎక్కడా కనపడటంలేదంటారా :) అయితే ఫొటో అసలు సైజులో వెతకండి కనపడుతుందేమో.\n\n\nకొండదిగుతున్నపుడు కనిపించిన ప్రకృతి దృశ్యాలు.\n\nతరువాతి రోజు పెళ్లిలో సాంబారులో అన్నం కలుపుకు తినేసి, మధురైలోనే ఉండే నాయక్ మహల్ చూడటానికి వెల్లాము. 17వ శతాబ్ధంలోనే అంత పెద్ద భవనాన్ని కట్టడం ఒక ఎత్తయితే పైకప్పుతో సహా భవనం మొత్తాన్ని ఇటుకలూ సున్నంతోనే కట్టేసారు, అయినా ఇంకా చెక్కుచెదరలేదు.\n\nప్రస్తుతం మహలులో ఒక దర్బారు, ఆసనం, దర్బారు చుట్టూ ఒక వరండా కొన్ని చిన్న చిన్న గదులూ మిగిలి ఉన్నాయి. మిగతా చాలాభాగం ద్వంసం చేసేసారంట. ఒక గదిలో మహలు చుట్టుపక్కల లభ్యమైన రాతిశిల్పాలు, టెర్రకోట బొమ్మలను ప్రదర్శనకై ఉంచారు.\n\nఇంకొన్ని విశేషాలు:\n\n    * బెంగుళూరులోనూ, హైదరాబాదులోనూ ఫుట్‌పాతులపై అమ్మే దొంగ CDలను అమ్మటానికి ఇక్కడ పెద్ద పెద్ద బ్యానర్లు పెట్టి అమ్ముతున్నారు. కొనే ముందు CDలో ఉన్న సినిమా ఎంత క్వాలిటీ ఉందో చూసుకోవటానికి డీవీడీ ప్లేయర్లను కూడా ఏర్పాటు చేసారు!!!\n    * మధురైలో బాగా ప్రాచుర్యం పొందిన పానీయం \"జిగర్ తండా\".\n    * మధురైలో నుండీ 100-150కీమీల దూరంలో మంచి మంచి జలపాతాలు కూడా ఉన్నాయి, కానీ మేము వాటిని చూడలేకపోయాము. \n',tourism
'వేసవిలో ఎండతాపాన్ని చల్లార్చుకునేందుకు చల్లగా ఉండే ప్రదేశాలను వెతుక్కుని మరీ వాలిపోయే ప్రకృతి ప్రేమికులకు అచ్చమైన దేశీయ కూల్ స్పాట్ \"కొడైకెనాల్\". పర్యాటకులంతా \"ప్రిన్స్ ఆఫ్ హిల్‌స్టేషన్‌\" అంటూ ముద్దుగా పిలుచుకునే ఈ ప్రదేశం దక్షిణ భారతదేశంలోని చెన్నై నగరానికి 600 కిలోమీటర్ల దూరంలో ఉంది. పళని కొండల శ్రేణిలో సముద్ర మట్టంనుంచి 2,130 మీటర్ల ఎత్తులో ఉన్న ఈ ప్రదేశంలోని లోయలు, పర్వతాలు, పూల తోటలు, జలపాతాలు, సరస్సులు వీక్షకులకు కనువిందు కలిగిస్తాయి.\n\nవేసవిలో గరిష్టంగా 20 డిగ్రీల సెల్సియస్, కనిష్టంగా 11 డిగ్రీల సెల్సియస్‌గా ఉష్ణోగ్రతలు నమోదయ్యే కొడైకెనాల్‌లో చూడదగ్గ ప్రదేశాలు అనేకం ఉన్నాయి. అలాంటి వాటిలో కొడై సరస్సు, కొడై సరస్సు కోకర్స్ వాక్, సెయింట్ మేరీ చర్చ్, పంపార్ జలపాతం, గ్రీన్ వ్యాలీ వ్యూ, గుణ గుహ, ఫైన్ వృక్ష్యారణ్యం, శాంతి లోయ, కురుంజి ఆండవర్ ఆలయం.. తదితర ప్రదేశాలు ముఖ్యంగా చూడదగ్గవి.\n\nమానవ నిర్మితమైన \"కొడై సరస్సు\" కొడైకెనాల్ పట్టణం సెంటర్‌కు దగ్గర్లో ఉంది. దీనిని 1863లో నిర్మించారు. 60 హెక్టార్ల విస్తీర్ణంలో విస్తరించిన ఈ సరస్సు ఓవైపు అరచేతిమాదిరిగా వెడల్పుగా ఉండి, మరోవైపు చేతివేళ్లలాగా సన్నటి పాయలుగా ఉంటుంది. ఇందులో బోటు షికారు చేసేందుకు పర్యాటకులు చాలా ఆసక్తి చూపిస్తుంటారు.\n\nఒక కొండ అంచున సన్నగా పొడుగ్గా ఉండే కాలిబాట, ఆ బాట వెంబడే నడుచుకుంటూ వెళితే చుట్టూ కనిపించే ప్రకృతి దృశ్యాల సమ్మేళనమే \"కొడై సరస్సు కోకర్స్ వాక్\" ప్రదేశం. దీని తరువాత సుమారు 150 సంవత్సరాల క్రితం ఈ ప్రదేశంలో నిర్మించిన మొట్టమొదటి చర్చి \"సెయింట్ మేరీ చర్చి\" చూడదగ్గది. చర్చి నిర్మాణంలోని నగిషీ పని వీక్షకులను విశేషంగా ఆకట్టుకునేలా ఉంటుంది.\n\nకొడైకెనాల్ పట్టణానికి చివర్లో ఉండే \"పంపార్ జలపాతం\" పర్యాటకులను విశేషంగా ఆకట్టుకునే మరో ప్రదేశం. ఇది ఎత్తుపల్లాలతో ఉండే రాతినేలమీద ప్రవహిస్తూ వచ్చే ఓ సన్నిటి వాగు మాత్రమే. ఆ తరువాత ఓ కొండ అంచున నిలబడి చూసేందుకు వీలుగా నిర్మించిన \"గ్రీన్ వ్యాలీ వ్యూ\" చూడదగ్గది. ఇక్కడినుంచి చూస్తే విశాలమైన లోయ, పచ్చని చెట్లతో కూడిన పర్వతాలు ప్రకృతి ప్రేమికులను పరవశింపజేస్తాయి.\n\nఆ తరువాత చెప్పుకోవాల్సింది \"గుణ గుహ\". రోడ్డు అంచున ఉన్న ఓ బాట వెంబడి సుమారు 200 గజాలు గుబురుగా ఉండే చెట్ల మధ్యలో నుంచి కిందికి దిగుతూ వెళితే, ఓ చిన్న కొండ అడుగుభాగంలో ఈ గుహ దర్శనమిస్తుంది. అయితే దీనికి దగ్గరగా వెళ్లి చూడటం మాత్రం వీలుపడదు. ఎందుకంటే అక్కడికి వెళ్లే వీలు లేకుండా చుట్టూ ఫెన్సింగ్ ఏర్పాటు చేశారు. స్థానికులు దీనినే \"దెయ్యాల గుహ\" అని కూడా పిలుస్తుంటారు.\n\n',tourism
'లేపాక్షి, ఆంధ్ర ప్రదేశ్ రాష్ట్రములోని అనంతపురం జిల్లాకు చెందిన ఒక చారిత్రక పట్టణము మరియు అదే జిల్లాకు చెందిన ఒక మండలము. బెంగుళూరు నుండి 120 కి.మీ. దూరంలో ఉంటుంది. హైదరాబాదు, బెంగుళూరు రోడ్డుకు ఎడమ వైపు నుండి 16 కి.మీ. దూరంలో ఉంటుంది. పట్టణ ప్రవేశంలో ఉన్న ఒక తోటలో ఉన్న అతిపెద్ద ఏకశిలా నంది విగ్రహం ఠీవిగా కూర్చున్న భంగిమలో ఉంటుంది. ఇక్కడికి 200 మీ. దూరంలో మధ్య యుగం నాటి నిర్మాణ కళతో కూడిన ఒక పురాతన శివాలయం ఉంది. ఇక్కడకూడా దాదాపు ముప్పై అడుగుల ఎత్తువరకొ కల పాము చుట్టుకొని ఉన్నట్లున్న శివలింగం ఆరుబయట ఉంటుంది. చక్కటి శిల్పచాతుర్యంతో కూడిన స్థంభాలు, మండపాలు మరియు అనేక శివలింగాలతో కూడిన ఈ గుడిలో ఇప్పటికీ పూజలు జరుగుతున్నాయి. ఈ దేవాలయము పెద్ద ఆవరణ కలిగి మద్యస్థంగా గుడితో సుందరముగా ఉంటుంది.\n',tourism
'దట్టమైన అడవి, క్రూర మృగాలకు ఆలవాలంగా అహోబిలం ఉంది. అహోబిలంలో నరసింహ స్వామి కొలువై యున్నాడు. ఈ అహోబిల్ పుణ్యక్షేత్రానికి \"సింగవేల్ కుండ్రం\" అను పేరిట పిలుస్తారు. ఈ క్షేత్రం హిరణ్యకశిపుని సంహరించిన నరసింహస్వామి పేరిట వెలిసింది. ఇక్కడ నరసింహస్వామి తొమ్మిది రూపాలలో కనిపిస్తాడు కనుక ఈ క్షేత్రానికి \"నవ నరసింహ క్షేత్రం\" అనే మరో పేరు కూడా ఉంది.\n\nఅహోబిల నరసింహస్వామి, వరాహ నరసింహస్వామి, మలోల నరసింహస్వామి, యోగానంద నరసింహస్వామి, భావనా నరసింహస్వామి, కారంజ నరసింహస్వామి, ఛత్ర వడ నరసింహస్వామి, భార్గవ నరసింహస్వామి, జ్వాలానరసింహస్వామిగా నవ నరసింహుడిగా స్వామి భక్తుల పాలిట కొంగుబంగారమై భాసిల్లుతున్నాడు.\n\nఎగువ అహోబిలం మరియు దిగువ అహోబిలం అనబడే రెండు పర్వతాలను ఈ క్షేత్రం కలిగి ఉంది. ఎగువ అహోబిలం చేరుకోవాలంటే దిగువ అహోబిలం నుంచి ఆరు కి.మీల బస్సు ప్రయాణం చేయాలి. ఈ క్షేత్రంలోని దేవుడు తొమ్మిది విగ్రహ రూపాలలో కనిపిస్తాడు. నవగ్రహాల కన్నా నవ నరసింహుని శక్తి అధికమని భక్తుల విశ్వాసం.\n\nఈ ఆలయంలో భారీ నిధులున్నాయి ప్రచారం జరుగుతోంది. శ్రీకృష్ణదేవరాయలు ఈ నిధులను ఆలయంలోని సురక్షిత ప్రాంతంలో దాచి తాను కూడా జీవ సమాధి అయినట్లు భక్తులు, స్థానికులు చెబుతున్నారు. ఈ నిధులను అహోబిల స్వామి క్రూరమృగాలు, పాములు, తేనెటీగల రూపంలో రక్షిస్తున్నాడని భక్తుల విశ్వాసం.\n\nతిరువనంతపురం పద్మనాభ స్వామి ఆలయం తరహాలోనే అహోబిల స్వామి ఆలయంలోనూ భారీ నిధులు ఉంటాయని, అందుకే అహోబిలుడు \"ఆంధ్రా పద్మనాభుడు\" భారీ నిధులను కలిగివున్నాడని పండితులు చెబుతున్నారు. \n',tourism
'భారత్ లో ప్రపంచ వారసత్వ ప్రదేశాల జాబితా : యునెస్కో వారు, భారతదేశంలోని వివిధ ప్రదేశాలను ప్రపంచ వారసత్వ ప్రదేశాలు గా ప్రకటించారు. ఈ ప్రదేశాలు ఆసియా మరియు ఆస్ట్రలేషియా లోని ప్రపంచ వారసత్వ ప్రదేశాల జాబితా లో తమ స్థానాలు పొంది వున్నాయి. ఇవి వివిధ వర్గాల క్రింద, వివిధ సంవత్సరాలలో ప్రకటింప బడ్డాయి. రాష్ట్రాల వారిగా ఇవ్వబడిన క్రింది ప్రదేశాలను చూడండి.\n\nభారత్ లో యునెస్కోవారిచే ప్రకటింపబడిన ప్రపంచ వారసత్వ ప్రదేశాలను చూపించు పటము.[1]\n\nడార్జిలింగ్ లో పర్వత రైలు, బొమ్మ రైలు.\n\nతాజ్ మహల్, ప్రపంచపు ఏడు వింతలు క్రొత్తవిలో ఒకటి.\n\nవిషయ సూచిక:\n1. ఉత్తరప్రదేశ్\n2. మహారాష్ట్ర\n3. మధ్యప్రదేశ్\n4. గుజరాత్\n5. గోవా\n6. తమిళనాడు\n7. కర్నాటక\n8. ఢిల్లీ\n9. అస్సాం\n10. రాజస్థాన్\n11. బీహార్\n12. ఉత్తరాంచల్\n13. ఒరిస్సా\n14. పశ్చిమ బెంగాల్\n15. ఇతరత్రా\n16. చిత్రమాలిక\n17. ఇవీ చూడండి\n18. మూలాలు\n19. బయటి లింకులు\n1. ఉత్తరప్రదేశ్\n\n    * తాజ్ మహల్\n    * ఆగ్రా కోట\n    * ఫతేపూర్ సిక్రీ\n\n2. మహారాష్ట్ర\n\n    * అజంతా గుహలు\n    * ఛత్రపతి శివాజీ టెర్మినస్\n    * ఎలిఫెంటా గుహలు\n    * ఎల్లోరా గుహలు\n\n3. మధ్యప్రదేశ్\n\n    * భింబేట్కా రాతికప్పులు\n    * ఖజురహో వద్ద నిర్మాణ సమూహాలు\n    * బౌద్ధ స్థూపాలు సాంచి\n    * బౌద్ధ స్థూపాలు\n    * సాంచి\n\n4. గుజరాత్\n\n    * చంపానేర్-పావగఢ్ పురావస్తు వనం\n\n5. గోవా\n\n    * గోవా చర్చీలు మరియు కాన్వెంట్లు\n\n6. తమిళనాడు\n\n    * చోళులు నిర్మించిన మహాదేవాలయాలు\n    * మహాబలిపురం వద్ద నిర్మాణ సమూహాలు\n\n7. కర్నాటక\n\n    * హంపి వద్ద నిర్మాణ సమూహాలు\n    * పట్టాడకల్ వద్ద నిర్మాణ సమూహాలు\n\n8. ఢిల్లీ\n\n    * కుతుబ్ మీనార్\n    * హుమాయూన్ సమాధి\n    * ఎర్ర కోట\n\n9. అస్సాం\n\n    * కాజీరంగా జాతీయవనం\n    * మానస్ జాతీయ అభయారణ్యం\n\n10. రాజస్థాన్\n\n    * కియోలాడియో జాతీయవనం\n\n11. బీహార్\n\n    * మహాబోధి మందిరం\n\n12. ఉత్తరాంచల్\n\n    * నందా దేవి జాతీయవనం\n    * పుష్పాల లోయ జాతీయ వనం\n\n13. ఒరిస్సా\n\n    * కోణార్క సూర్య దేవాలయం\n\n14. పశ్చిమ బెంగాల్\n\n    * సుందర్ బన్ జాతీయవనం\n\n15. ఇతరత్రా\n\n    * భారత పర్వత రైల్వేలు\n\n16. చిత్రమాలిక\nఖడ్గమృగం కాజీరంగా జాతీయ వనము\nమహాబోధి దేవాలయం, బీహార్\nహుమాయూన్ సమాధి, ఢిల్లీ\nఎర్రకోట, ఢిల్లీ\nకుతుబ్ సమూహం, ఢిల్లీ\nహంపి, కర్నాటక\nపట్టడకల్, కర్నాటక\nసాంచి, మధ్యప్రదేశ్\nఖజురహో, మధ్యప్రదేశ్\nఅజంతా గుహలు, మహారాష్ట్ర\nఛత్రపతి శివాజి టెర్మినస్, మహారాష్ట్ర\nఎలిఫెంటా, మహారాష్ట్ర\nఎల్లోరా గుహలు, మహారాష్ట్ర\nకోణార్క్, ఒరిస్సా\nపుష్పాల లోయ జాతీయ వనము, ఉత్తరాఖండ్\n17. ఇవీ చూడండి\n\n    * ప్రపంచ వింతలు\n    * ప్రపంచ వారసత్వ ప్రదేశం\n    * మహా నిర్మాణాలు\n\n',tourism
'మధురై\n\nకాంచీపురం మాదిరిగానే మదురై కూడా చాల పురాతన ప్రశస్తిగల పట్టణం. తమిళనాడులో మదరాసు మహానగరం తరువాత రెండవ పెద్ద నగరం. మీనాక్షిదేవి నివాసం. పాండ్యరాజుల రాజధానిగా విలసిల్లిన ఈ అనాదిపట్టణం ఆనాడూ, ఈనాడూ సరిసమాన ప్రతిపత్తిగల శాఖతో జిల్లా ముఖ్యకేంద్రమై వెలుగొందడం నిజంగా గొప్ప విషయం. ఒక గొప్ప పవిత్రస్థలమే గాకుండా మంచి సందడిగల వ్యాపార కేంద్రం. సంస్కృతీ సాంప్రదాయాల కాణాచి. కౌటిల్యుని అర్ధశాస్త్రంలో మధురై నగర ప్రసక్తి వుంది. వస్త్రాలు, ముత్యాల వ్యాపారం బహు జోరుగ సాగించిన వైనం సుప్రసిద్ధం. క్రీస్త్రు పూర్వం నుండే విదేశాలతో వర్తక వాణిజ్య సంబంధాలున్నాయని చరిత్ర చాటి చెబుతుంది.\n\nఅల్లాఉద్ధీన్ ఖిల్జీ మదురై పట్టణాన్ని దండయాత్ర చేసి దోచుకున్న వజ్ర, వైడూర్య, విలువైన బంగారు నగలను దాదాపు 500 మురుగులను తరలించుకుని పోవటానికి 500 ఏనుగులు, కొన్ని వేల గుర్రాలు వెంటబెట్టుకుని వచ్చాడట. అంతటి సిరులు దోచుకున్నా ఇంకా వన్నె తరగని పట్టణం. పాండ్యరాజుల పాలన క్షీణదశకు చేరుకున్న తరువాత విజయనగర సామ్రాజ్యంలోకి చేరిపోయింది. తరువాత మదుర నాయక రాజుల పాలనలో వుంది. మద్రాసునుండి, త్రివేండ్రంనుండి విమాన సౌకర్యాలున్నాయి. అన్ని ప్రధాన నగరాలకు రైలు, బస్సు మార్గాల కలయిక వుంది.\n\nమీనాక్షి దేవాలయం:\n\nమీనాక్షి దేవాలయం ఇక్కడ ముఖ్యంగా చూడదగింది. ఇది ఆలయం నగరంనడిబొడ్డున అమరిఉన్నది. అద్భుతమైన శిల్పనైపుణ్యం మరెక్కడా కానరాదు. మదురై పేరు రావటానికి ఒక కథ ఉంది.\n\nఒకానొకప్పుడు కారడవి. శివుడు తపస్సు చేసికోటానికి ఏర్పాటులో ఇంద్ర ప్రేరేపితమై మార్పు చెందింది. కళ్యాణపురి రాజుకు ఒక స్వప్నం వచ్చింది. ఆ స్వప్నంలో ఈ ప్రదేశంలో పరమేశ్వరుడు అమృతం వొలికిస్తున్నట్లుగా కనబడింది. ఈ ప్రదేశాన్ని తన రాజధానిగా చేసికొని \'మధుపుర\' మని పేరు పెట్టుకుని కాలక్రమేణా మదుర అయిందని ఒక కథ. దానికి తోడు మీనాక్షి పార్వతిదేవి అవతారం సుందర నయనాక్షి మీనాక్షి. రాజుగారికి ఏకైక అందాల బాలిక, రాజు సింహాసనంఎక్కిన మహిళ మహరాజ్ఞి. చుట్టుప్రక్కల కోరమీసాలుగల మగటిమి రాజులు కన్నెర్ర చేసి ఆడది-అబల గదాని కాలుదువ్వారు రాజ్యం మీద దండెత్తారు. అశ్వాన్నధిరోహించి మహారాజ్ఞి మీనాక్షి తీక్షణ వీక్షణాల్తో విసిరే ఖడ్గ ధాటికి ఒక్కరూ నిలబడలేకపోయారు. ఆమె శతృచ్చేదనంలో మునిగి ఆవేశంగా యింకా \'ఎవరూ ఎవరూ \' అంటూండేసరికి చెరగని చిరునవ్వుతో ఒక యువకుడు నిలుచున్నాడట. అతడే శివుడు. సుందరేశ్వరుడు. తన జన్మరహస్యం స్పురించిన మీనాక్షి అమ్మవారు తాను పార్వతీదేవి అంశగా మదిలో గుర్తించినదై తరువాత వివాహం చేసుకొన్నారు.\n',tourism
'తిరుపతి (అయోమయ నివృత్తి)\n\nవిషయ సూచిక:\n1. చూడదగిన ప్రాంతాలు\n2. పాలనా విభాగాలు\n3. వ్యక్తులు మరియు సంస్కృతి\n4. సినిమాలు\n1. చూడదగిన ప్రాంతాలు\n\n    * తిరుపతి - ఆంధ్ర ప్రదేశ్ లోని ఒక నగరం. ప్రపంచ ప్రసిద్ద తిరుమల శ్రీవేంకటేశ్వరస్వామి దేవాలయం ఇక్కడే ఉంది.\n    * తిరుమల తిరుపతి - కలియుగ వైకుంఠంగా కీర్తింపబడే దేవాలయం. తిరుపతిలో ఉన్నది.\n\n2. పాలనా విభాగాలు\n\n    * తిరుపతి పట్టణం\n    * తిరుపతి శాసనసభ నియోజకవర్గం\n    * తిరుపతి లోక్‌సభ నియోజకవర్గం\n    * తిరుపతి గ్రామీణ మండలం\n    * తిరుపతి (పెద్దాపురం) - పెద్దాపురం మండలంలోని గ్రామం\n\n3. వ్యక్తులు మరియు సంస్కృతి\n\n    * తిరుపతి వేంకట కవులు -\n    * తిరుపతి యాస, భాష, పదాలు -\n    * విజయనగర రాజులు - తిరుపతి తిరుమల -\n',tourism
'జమ్మూ & కాశ్మీరు  రాష్ట్రం భారతదేశంలో ఉత్తరపుకొనన, హిమాలయ పర్వతసానువుల్లో ఒదిగిఉన్న రాష్ట్రం. దీనికి ఉత్తరాన, తూర్పున చైనా, పశ్చిమాన పాకిస్తాన్ దేశాలతో అంతర్జాతీయ సరిహద్దులున్నాయి. దక్షిణాన హిమాచల్ ప్రదేశ్ రాష్ట్రమున్నది.\n\nజమ్మూ-కాశ్మీరు రాష్ట్రంలో మూడు విభాగాలున్నాయి.\n\n   1. జమ్ము ప్రాంతం: ప్రధానంగా హిందువులు ఉన్న ప్రాంతం. రాజధాని నగరం పేరు కూడా \'జమ్ము\'యే. జమ్ము నగరం మందిరాల నగరంగా ప్రసిద్ధం.\n   2. కాశ్మీరు లోయ: కనులకింపైన పర్వతశ్రేణులతోనూ, సెలయేర్లతోనూ, సరస్సులతోనూ భూతల స్వర్గంగా పేరు పొందింది. ఇక్కడి శ్రీనగర్ ముఖ్య నగరం, వేసవికాలపు రాజధాని. కాశ్మీరులో ముస్లిం మతస్తులు అధిక శాతంలో ఉన్నారు. రాజకీయంగా ఇది చాలా వివాదాస్పదమైన ప్రాంతం. భారతదేశం,పాకిస్తాన్‌ల మధ్య రెండు యుద్ధాలకు కారణం. ఇప్పటికీ వేర్పాటు వాదం, ఉగ్రవాదం ఇక్కడ ప్రబలంగా ఉన్నాయి (వివరాలకు కాశ్మీరు వివాదం చూడండి)\n   3. లడఖ్: ఇది హిమాలయశిఖరాల మధ్య ఉన్న పీఠభూమి . బౌద్ధ మతస్తులు ఎక్కువగా ఉన్నందున దీనిని \"చిన్న టిబెట్\" అంటారు.లే\" ఇక్కడి ప్రధాన పట్టణం.\n\nకాని జమ్ము-కాశ్మీరు మూడు ప్రాంతాలలోనూ హిందూ, ముస్లిం, సిక్కు, బౌద్ధ మతస్తులు విస్తరించి ఉన్నారు.\n\nవిషయ సూచిక:\n1. చరిత్ర\n2. పరిపాలన\n3. భౌగోళికం, వాతావరణం\n4. ఆర్ధిక వ్యవస్థ\n5. సంస్కృతి\n6. జన విస్తరణ\n7. జిల్లాలు\n8. పర్యాటక రంగం\n9. కాశ్మీరు వివాదం, వేర్పాటువాదం, సాయుధ పోరాటం\n10. మూలాలు\n11. బయటి లింకులు\nజమ్మూ మరియు కాశ్మీరు\n\nరాజధాని\n- Coordinates \tవేసవిలో శ్రీనగర్, తక్కిన సమయంలో జమ్ము\n- 34.08° ఉ 74.83° తూ\nపెద్ద నగరము \tశ్రీనగర్\nజనాభా (2001)\n- జనసాంద్రత \t10,069,917 (18th)\n- 45.31/చ.కి.మీ\nవిస్తీర్ణము\n- జిల్లాలు \t222,236 చ.కి.మీ (?)\n- 14\n\nఅవతరణ\n- గవర్నరు\n- ముఖ్యమంత్రి\n- చట్టసభలు (సీట్లు) \t1947-10-26\n- ఎన్.ఎన్.ఓరా\n- ఒమర్ అబ్దుల్లా\nఅధికార బాష (లు) \tకాశ్మీరీ,ఉర్దు\nపొడిపదం  జమ్ము శీతాకాలంలో రాజధాని\n1. చరిత్ర\n\n1586లో అక్బరు చక్రవర్తి సైన్యం \"రాజా భగవాన్ దాస్\" నాయకత్వంలో కాశ్మీరు పాలకుడు యూసుఫ్ ఖాన్‌ని ఓడించింది. ఆప్పుడు రాజా భగవాన్ దాస్ సోదరుడు \"రామచంద్ర\" ఆ ప్రాంతానికి అధికారిగా నియమితుడైనాడు. \"కచవా జాట్\" రాజపుత్ర జాతికి చెందిన అతను తమ కులదేవత \"జమ్‌వాయి మాత\" పేరుమీద \"జమ్ము\" నగరాన్ని స్థాపించాడు. ఇక్కడ స్థిరపడిన రాజపుత్రులను \"డోగ్రా రాజపుత్రులు\" అంటారు.దేవోత్పతన నాయక్‌ అంటే ఆలయాలను పడగొట్టే అధికారి అనే శాఖను ఏర్పాటు చేసిన ఏకైక భారతీయ పాలకుడు కాశ్మీరు రాజు హర్ష దేవుడు .కల్హణుడు రాసిన రాజతరంగిణి అనే గ్రంథంలో దేవోత్పతన నాయకుడనే ఉద్యోగి బాధ్యతలను వివరించాడు.\n\n1900 కాలంనాటి జమ్ము-కాశ్మీరు మహారాజా చిత్రం\n\nతరువాత 19వ శతాబ్దంలో రాజపుత్రులనుండి జమ్ము ప్రాంతం మహారాజా రంజిత్ సింగ్ పాలనలోకి వచ్చి, సిక్కు రాజ్యంలో భాగమయ్యింది. మళ్ళీ మహారాజా గులాబ్ సింగ్ నాయకత్వంలో ఇక్కడి అధికారాన్ని రాజపుత్రులు చేజిక్కించుకున్నారు. అతని కాలంలో కాశ్మీరు, లడక్, హుంజా, గిల్గిత్ ప్రాంతాలు కూడా జమ్ము రాజులవశమయ్యాయి. 1947లో మహారాజా హరిసింగ్ భారతదేశంలో విలీనం చేస్తూ ఇచ్చిన ఒప్పందం (Instrument of Accession)తో జమ్ము కాశ్మీరు స్వతంత్ర ప్రతిపత్తి కోల్పోయి భారతదేశంలో ఒక భాగమైంది.\n\nభారత్, పాకిస్తాన్, చైనా దేశాలమధ్య కాశ్మీరువివాదం చాలా తీవ్రమైనది. భారత్, పాకిస్తాన్‌ల మధ్య జరిగిన మూడు యుద్ధాలకు (1947, 1965, 1999(కార్గిల్)కాశ్మీరు వివాదమే కారణం. జమ్ము-కాశ్మీరు సంపూర్ణ రాష్ట్రం భారతదేశపు అంతర్గత భూభాగమని భారతదేశం వాదన. కాని మొత్తం రాష్ట్రంలో సగభాగం మాత్రమే ఇప్పుడు భారతదేశం ఆధీనంలో ఉన్నది. కాశ్మీరు లోయలో కొంత భాగం పాకిస్తాన్ అధీనంలో ఉన్నది. ఆక్సాయ్‌చిన్ ప్రాంతం చైనా అధీనంలో ఉన్నది.\n\nభారతదేశం అధీనంలో ఉన్న కాశ్మీరు భాగాన్ని \"భారతదేశం ఆక్రమించిన కాశ్మీరు\" అనీ, పాకిస్తాన్ అధీనంలో ఉన్న కాశ్మీరు భాగాన్ని \"స్వతంత్ర కాశ్మీరు\" అనీ పాకిస్తాన్ వ్యవహరిస్తుంది. ఇక పాకిస్తాన్ అధీనంలోని కాశ్మీరు భాగాన్ని \"పాకిస్తాన్ ఆక్రమించిన కాశ్మీరు\" అని భారతదేశం వ్యవహరిస్తుంది.\n2. పరిపాలన\n\nజమ్ము-కాశ్మీరు జెండా\n\nబారతదేశంలోని మిగిలిన రాష్ట్రాలతో పోలిస్తే భారత రాజ్యాంగంలోని 370వ ప్రకరణం ప్రకారం జమ్ము-కాశ్మీరు రాష్ట్రానికి \"ప్రత్యేక ప్రతిపత్తి\" ఉన్నది. కాశ్మీరులోని ఒక వర్గం మరింత ప్రత్యేక అధికారాలు కావాలని వాదిస్తారు. కాశ్మీరులోని ముఖ్యమైన రాజకీయ పార్టీలు - జమ్ము-కాశ్మీర్ నేషనల్ కాన్ఫరెన్స్, భారత జాతీయ కాంగ్రెస్, జమ్ము-కాశ్మీర్ పీపుల్స్ డెమొక్రాటిక్ పార్టీ.\n\nచాలా కాలం కశ్మీర్ నాయకుడు షేక్ అబ్దుల్లా నాయకత్వంతో కాశ్మీర్ రాజకీయాలు ముడివడి ఉన్నాయి. అతని అనంతరం అతని కుమారుడు ఫరూక్ అబ్దుల్లా నేషనల్ కాన్ఫరెన్స్ పార్టీకి నాయకుడు. ప్రస్తుతం (2006లో)భారత జాతీయ కాంగ్రెస్, జమ్ము-కాశ్మీర్ పీపుల్స్ డెమొక్రాటిక్ పార్టీల సంకీర్ణ ప్రభుత్వం అధికారంలో ఉన్నది.\n3. భౌగోళికం, వాతావరణం\n\nజమ్ము-కాశ్మీరు నైఋతి బాగంలో వాతావరణం పొడిగా ఉంటుంది. మధ్య ప్రాంతంలో తేమతోకూడిన ఉష్ణ వాతావరణం ఉండగా, ఉత్తరభాగంలో వాతావరణం బాగా చల్లగా, తేమగా ఉంటుంది. కాశ్మీరు వాసుల జీవన విధానం అక్కడి భౌగీళిక, వాతావరణ పరిస్థితులకు అనుగుణంగా మలచుకొన్నారు.\n4. ఆర్ధిక వ్యవస్థ\n\nమంచు కొడలతో నిండిన జమ్ము-కాశ్మీర్‌లో ప్రధాన రహదారుల నిర్మాణం చాలా కష్టం. ఈ ఫొటోలో కనిపించేది శ్రీనగర్ నుండి \"లే\"కు వెళ్ళే హైవే.\n\nజమ్మూ-కాశ్మీర్ రాష్ట్రపు స్థూల ఆదాయం ప్రగతి క్రింది పట్టికలో చూపబడింది. ప్రభుత్వ గణాంకాలు. (కోట్ల రూపాయలలో)\nసంవత్సరం రాష్ట్ర స్థూలాదాయం (కోట్ల రూపాయలు) 1980 1,186 1985 2,256 1990 3,614 1995 8,097 2000 14,750\n\nవ్యవసాయం, పశువుల పెంపకం జమ్ము-కాశ్మీరు ఆర్ధిక వ్యవస్థకు పట్టుగొమ్మలు. పరిశ్రమలు ప్రస్తుతం చాలా కొద్ది, కాని క్రమంగా, వేగంగా వృద్ధిపొందుతున్నాయి. 1989కు ముందు (సాయుధపోరాటం పెచ్చుపెరగకముందు) పర్యాటకరంగం జమ్ము-కాశ్మీరు ఆర్ధిక వ్యవస్థలో కీలకమైనదిగా ఉండేది. తీవ్రవాదం వల్ల ఈ రంగం బాగా దెబ్బతిన్నది. అయినా జమ్ము, లడఖ్‌లు పర్యాటకులను ఇప్పటికీ బాగా ఆకర్షిస్తున్నాయి.\n\n అనే చెక్కనుండి తయారు చేసే క్రికెట్ బ్యాటులు మంచి నాణ్యమైనవని పేరు. ఇంకా కాశ్మీరు కుంకుమ పువ్వు కూడా ప్రసిద్ధం. ఇందులో ఎక్కువభాగం ఎగుమతి జరుగుతున్నది.\n5. సంస్కృతి\n\nకాశ్మీరు సరస్సులలోను, నదులలోను \"షికారా\"లు, \"పడవటిళ్ళు\" సాధారణంగా కన్పిస్తుంటాయి\n\nకాశ్మీరులో రహదారి ప్రక్కనున్న ఒక హిందూ మందిరం\n\nకాశ్మీరు జీవనవిధానంలో ప్రధాన లక్షణం,(మతంతో సంబంధంలేకుండా) శాంతి,నిదానం. వారి సహజీవన సంస్కృతివల్ల అన్ని మతాలు ఇరుగుపొరుగులో వర్ధిల్లాయి. ఉత్సవాలు, సంగీతం - ఇవి కాశ్మీరీలు అంతా కలసి పంచుకొనే సాంప్రదాయాలు. ఆడ,మగల దుస్తులు రంగులమయం. కాశ్మీరు కవిత్వం, జానపదనృత్యాలు, హస్తకళలు బాగా వృద్ధి చెందాయి. వత్తల్ ప్రాంతంలో మగవారు చేసే \"దుమ్హల్\" నృత్యం, ఆడువారు చేసే \"రోఫ్\" నృత్యం బాగా పేరుపొందాయి.\n\n\'బుల్ బుల్ షా\' అనే సూఫీసాధువు \'రించాన్\' అనే బౌద్ధరాజును మహమ్మదీయ మతానికి మార్చడంతో కాశ్మీరులో ఇస్లాంమత ప్రభావం ఆరంభమైనదని చెప్పవచ్చును. కాశ్మీరులో ఇస్లాంమతాచరణలో సూఫీవిధానాలు బాగా ప్రబలంగా ఉన్నాయి. ఇది మిగిలిన దక్షీణ ఆసియాలోని ఇస్లాంమతాచారాలకంటె కాస్త భిన్నంగా కనిపిస్తుంది.\n\nఇంకా హిందూ, బౌద్ధ, సిక్ఖు మతాలు కూడా రాష్ట్రంలో గణనీయంగా ఉన్నాయి. ఉత్తరప్రాంతంలో కొద్దిమంది యూదు మతస్తులు ఉన్నారు. వీరు సిల్క్‌మార్గం ద్వారా ఇస్రాయెల్ నుండి వలసవచ్చిఉండవచ్చును.\n\nకాశ్మీరేతరులకు కాశ్మీరులో భూమి కొనుక్కొనే అవకాశం చట్టరీత్యా లేదు. కనుక ఈ సుందరప్రాంతంలో ఉండగోరిన పరాయి ప్రాంతపువారు \"పడవటిళ్ళలో\" ఉండటం ప్రత్యామ్నాయవిధానంగా అభివృద్ధి చెందింది. ముఖ్యంగా బ్రిటిష్ వారికాలంలో సైనికులు ఈ పద్ధతిని అవలంబించారు. ఇది క్రమంగా కాశ్మీరు జీవనవిధానంలో ఒక అవినాభావ భాగమైంది. ఇప్పుడూ చాలామంది కాశ్మీరీలు, కాశ్మీరేతరులు ఈ పడవటిళ్ళల్లో ఉంటారు.\n\n',tourism
'పచ్చటి ప్రకృతి పరచుకున్న దారులు, అందమైన కొండలు, ఘాట్ రోడ్లలో పర్వతాలపై దూసుకెళ్లే సొరంగ మార్గాలు, పొడవాటి వంతెనలు.. ఇలా ఒకటేమిటి \"షిమ్లా\"లో కనిపించే ప్రతి దృశ్యం మనల్ని అలాగే కట్టిపడేస్తుంది. స్థానిక దేవత శ్యామలాదేవి పేరుతో ప్రసిద్ధిగాంచిన ఈ ప్రదేశం భారతదేశంలోని ప్రముఖ పర్యాటక స్థలాలలో ఒకటిగా, వేసవి విడిదిగా పేరుగాంచింది. 1819లో బ్రిటీష్ వారిచే కనుగొనబడిన షిమ్లా, ఆ తరువాత 1864వ సంవత్సరంలో \"సమ్మర్ క్యాపిటల్ ఆఫ్ ఇండియా\"గా ప్రకటించబడింది.\n\nహిమాచల్ ప్రదేశ్ రాష్ట్రంలోని అందమైన కొండల మధ్య కొలువైయున్న షిమ్లా చేరుకోవటం పర్యాటకులకు మరపురాని అనుభూతిని మిగుల్చుతుంది. ఈ ప్రాంతంలో ఎటుచూసినా అద్భుతమైన ప్రకృతి దృశ్యాలు ఆవిష్కరింపబడుతూ ఉంటాయి. ముఖ్యంగా షిమ్లా ఆపిల్ తోటలకు ప్రసిద్ధి. ఎర్రగా నిగనిగలాడుతూ నోరూరించే ఆపిల్ పండ్లు చెట్లలో గుత్తులు గుత్తులుగా వేలాడుతూ దారి పొడవునా తోరణాలవలె స్వాగతం పలుకుతున్నట్లుగా ఉంటాయి.\n\nషిమ్లా పర్యాటక ప్రాంతాలు చాలానే ఉన్నాయి. వాటిలో ముఖ్యంగా చెప్పుకోవాల్సింది శ్యామలాదేవి ఆలయం. ఈ ఆలయాన్నే అక్కడి స్థానికులు కాలి బరి ఆలయంగా పిలుస్తుంటారు. ఈ ఆలయంలో కొలువైయున్న దేవత శ్యామలాదేవి వల్లనే షిమ్లాకు ఆపేరు వచ్చినట్లుగా చెబుతుంటారు.\n\nబ్రిటీష్‌వారి కాలంలో షిమ్లాను వేసవి విడిదిగా ఉపయోగించుకునేవారు. దేశ విభజన సమయంలో కాశ్మీర్‌కు సంబంధించిన చర్చలు ఇక్కడి వైశ్రాయ్ భవనంలోనే జరగటం విశేషంగా చెప్పవచ్చు. అందుకనే షిమ్లాను సందర్శించే పర్యాటకులు తప్పకుండా వైశ్రాయ్ భవనాన్ని కూడా దర్శిస్తుంటారు. ప్రస్తుతం ఈ భవనంలో ఇండియన్ ఇన్‌స్టిట్యూట్ ఆఫ్ అడ్వాన్స్ స్టడీస్‌ను ఏర్పాటు చేశారు.\n\nసిమ్లాలో ముఖ్యంగా చూడాల్సిన ప్రాంతాలు చాలానే ఉన్నప్పటికీ.. అల్లంత దూరాన ఉండే హిమాలయా పర్వతాలను కళ్లముందు సాక్షాత్కరింపజేసేలా ఉండే స్కాండల్ పాయింట్, చర్చి లైబ్రరీ, లక్కడ్ బజార్ తదితర ప్రాంతాలను తప్పకుండా సందర్శించాల్సిందే. ఇక్కడి లక్కడ్ బజార్‌లో దొరికే కొయ్యతో చేసిన కళాకృతులు పర్యాటకులను విపరీతంగా ఆకట్టుకుంటాయి.\n',tourism
'అందమైన బీచ్‌లనగానే ఎవరి నోటైనా వచ్చే మాట గోవా. అయితే గోవాకి అతి సమీపంలో గోవా బీచ్‌లకు ఏమాత్రం తీసిపోని బీచ్‌లు కలిగిన ప్రదేశం గోకర్ణం. గోవా క్రైస్తవ నిలయమైతే, గోకర్ణం శైవక్షేత్రం. అందుకే భక్తికి, రక్తికి కూడా పనికొచ్చే పర్యాటక ప్రదేశంగా దీనిని పేర్కొంటారు. శైవులు తొలిసారిగా ప్రార్థనలకోసం ఎంచుకున్న ప్రదేశం గోకర్ణం. ఇది పవిత్ర పుణ్యక్షేత్రం.\n\nప్రసిద్ధి చెందిన శైవ మందిరం ఇక్కడ ఉంది. గోకర్ణం సముద్రతీర ప్రదేశం. ఇక్కడ అనేక బీచ్‌లున్నాయి. వీటిలో అన్నిటికన్నా ముఖ్యమైనది ఓమ్ బీచ్. మిగిలిన బీచ్‌లకు దూరంగా ఉన్నప్పటికీ ఓమ్ బీచ్‌కి చేరేందుకు ప్రత్యేక రవాణా సౌకర్యం అవసరం. బెంగళూరు, మైసూరు, మంగుళూరు వంటివన్నీ కర్ణాటకలో ఐటీ కేంద్రాలుగా రూపుదిద్దుకున్నాయి. అక్కడ పనిచేస్తున్న యువత తమ వారాంతపు విశ్రాంతికి ఎంచుకుంటున్న ప్రదేశం గోకర్ణం.\n\nఅయితే గోవాకు సమీపంలో ఉన్నందున గోకర్ణంలోకి విదేశీ హిప్పి సంస్కృతి దిగుమతి అవుతున్నది. మత్తు పదార్థాలు సేవించి, అర్థనగ్నంగా తిరుగాడే హిప్పీలు కొంత ఇబ్బంది కలిగిస్తుంటారు. అటువంటి గతి తప్పిన అంశాలను ప్రక్కనపెడితే మనకు తగిన ప్రశాంతతను గోకర్ణంలో ఒంటరిగా, జంటగా కూడా అనుభవించే అవకాశముంటుంది.\n\nగోకర్ణం వెళ్లి రావడానికి మార్చి నుంచి అక్టోబరు వరకు సమయం తగినదే. అతి తక్కువ ఖర్చుతో పూర్తి చేయగలగిన వారాంతపు యాత్రాస్థలం ఇది. మరింకెందుకాలస్యం.... ఈ వేసవిలో వెళ్లి రండి.\n\n',tourism
'మథుర భారతదేశంలోని ఉత్తర ప్రదేశ్ రాష్ట్రంలో ఉన్న హింధూ పుణ్యక్షేత్రాలలో ఒకటి. ఇది దాదాపు ఆగ్రాకు 50 కిలోమీటర్ల దూరంలో ఉంది. ఢిల్లీ కి 150 కిలోమీటర్ల దూరంలో దక్షిణంలో ఉంది. ఇది మథుర జిల్లాకు ముఖ్యపట్టణం. ప్రాచీనకాలంలో ఇది ఒక ప్రముఖ వ్యాపార కేంద్రం. పాత కాలంలోఒంటెల మీద జరిగే వస్తురవాణా మార్గాలలో ఇది ప్రముఖ కేంద్రం. ఈ నగరంలో శ్రీ కృష్ణుడు జన్మించాడు కనుక ఇది శ్రీకృష్ణ జన్మభూమి గా ఖ్యాతి గాంచింది. భూగర్భ చెరసాలలో జన్మించిన శ్రీ కృష్ణుని జన్మస్థలంలో ప్రాచీనకాలంలో కేశవ్‌దేవ్ ఆలయం నిర్మించ బడింది. శ్రీకృష్ణిని మేనమామచే పాలించబడుతున్న సూరసేన సామ్రాజ్యానికి మథుర రాజధాని. మథుర బుద్ధ విగ్రహాలు తయారయ్యే ప్రాచీన రెండు నగరాలలో ఒకటి. రెండవ నగరం ప్రస్థుతం ఆఫ్గనిస్థాన్ లో ఉన్న గాంధారం. రెండు నగరాలలో ఒకటిగానే క్రీ.శ మొదటి శతాబ్ధం లో బుద్ధిని శిలలు చెక్కడం ఆరంభించినట్లు అంచనా. గాంధారం తయారైన శిలలు ఇండో గ్రీకు సిల్ప శైలిలోనూ మధురలో తయారైన సిలలు హిందూ దేవతల శిల్ప శైలిలోనూ ఉన్నాయి.\nషెర్లాక్ హోమ్స్ రచించిన \'ది సైన్ ఆఫ్ ఫోర్\' నవలలో మథురా నగర వర్ణన ఉంది.\n\nవిషయ సూచిక:\n1. చరిత్ర\n2. భౌగోళికం\n3. పర్యాటక రంగం\n4. విద్య\n5. పరిశ్రమలు\n6. జనసంఖ్య\nమథురను చూపిస్తున్న పఠము \nమథుర\n\n\n\n\nజిల్లా(లు) \tమథుర\nకోడులు\n• పిన్‌కోడు\n• టెలిఫోను\n• వాహనం \t\n1. చరిత్ర\n\nమథురకు పురాణ కాలంనుండి చరిత్ర ఉంది. మథురా నగరం రామాయణ మహాకావ్యం లో వర్ణించబడింది. ఇక్ష్వాకు రాజకుమారుడూ దశరధ చక్రవర్తి కుమారుడూ రామాయణ మహాకావ్య నాయకుడు శ్రీరామచంద్రుని తమ్ముడైన శత్రుఘ్నుడు ఇక్కడ లవణాసురుని సంహరించినట్లు పురాణ కధనం. తరవాత ఆ దట్టమైన అరణ్యప్రదేశం మధువనంగానూ మథుపురంగానూ మథురగానూ నామాంతరం చెందినట్లు పురాణ కథనం. నిశిత పరిశోధనలు లవణాసురుడు శివభక్తుడూ శివునినుండి త్రిసూలాన్ని వరంగా పొందిన మధువు సంతతివాడనీ ఆకారణంగా ఈ నగరానికి మథుర అనే పేరు వచ్చినట్లు చెప్తున్నాయి. యాదవరాజైన మథు పేరుమీద ఈ నగరానికి ఈ పేరు వచ్చినట్లూ పురాణాల కథనం. ఇలా ఈ నగర పేరుకి సంభందించి పలు కారణాలు పురాణాలలో ప్రస్తావించబడినాయి. క్రీ.పూ 6 వశతాబ్ధంలో సూరశేనుని సామ్రాజ్యానికి మథుర రాజధానిగా ఉండేది.క్రీ .పూ 4నుండి 2 వ శతాబ్ధం వరకు ఈ నగరం మౌర్యుల పాలనలో ఉంది.క్రీ.పూ 2వ శతాబ్ధంలో సుంగ సామ్రాజ్యంలో ఈ నగరం భాగమైంది.క్రీ.పూ 180నుండి 100 మద్య ఈ నగరం ఇండో-గ్రీక్ స్వాధీనంలో ఉన్నట్లు అంచనా. ఆర్కియాలజిస్టులు ఆధారాలను అనుసరించి రచయిత బౌకర్ రచనల ఆధారంగా క్రీ.పూ 100 నుండి ఇక్కడ అధికంగా జైన మతస్థులు నివసించినట్లు విశ్వసిస్తున్నారు. మథుర కళా శైలి,సంస్కృతి కుషాలుల పరిపాలనలో బౌద్ధమతంతో ప్రభావితమైయ్యాయి.మథుర వారి రాజధానులలో ఒకటి. రెండవది పెషావర్(పురుషపుర్). వాసుదేవ్ మనహాయించి కుషాలుల రాజులు కడ్ఫిసెస్, హువిష్క మరియు వాసుదేవ్. కషాలులందరూ బౌద్ద మతావలంబీకులు .\nక్రీ .పూ 3 వశతాబధంలో భారతదేశంలో పర్యటించిన చైనా యాత్రికుడు మెగస్తనీస్ రచనలలో మథురానగర ప్రస్తావన ఉంది. ఆయన మథురా నగరాన్ని మెథొరా గా పేర్కొన్నాడు.\nక్రీ.పూ. 1నుండి 3 వ శతాబ్ధం వరకు మథుర కుషాల సామ్రాజ్య రాజధానులలో ఒకటిగా ఉంది.మథుర మ్యూజియం(పురాతన వస్తు ప్రదర్శనశాల)లో ఆసియాలోనే అధికంగా ఎర్రరాతి శిల్పాలు ఉన్నాయి. వీటిలో అధికంగా బుద్ధిని శిలారూపాలు చోటు చేసుకున్నాయి.\nగజనీ మహమ్మద్ మథురా నగరాన్ని స్వాధీనపరచుకున్న తరవాత నగరంలోని అనేక ఆలయాలు పడగొట్టబడ్డాయి. 1018లో ఈ నగరంలోని ఆలయాలు సికిందర్ పరిపాలనలో మరికొంత విద్వంశాన్ని చవిచూసాయి. ఔరంగజేబు పరిపాలనలో కేశవ్‌దేవ్ ఆలయంలోని కొంతభాగం విద్వంశం అయింది. ఔరంగజేబు చక్రవర్తి అదే ప్రదేశంలో జామీ మసీద్(శుక్రవార మసీదు)నిర్మించాడు. ఆలయంలోని అనేక రాళ్ళను మసీదు నిర్మాణంలో ఉపయోగించినట్లు అంచనా. ముఘల్ చక్రవర్తుల నుండి భరత్‌పూర్ రాజుల వశమై చివరకు మరాఠీయుల స్వంతమైంది. ప్రస్తుత కృష్ణుని ఆలయం 1815 లో గోకుల్దాస్ పరీఖ్ చే నిర్మించబడింది దీనిని ఇప్పుడు ద్వారకేశ్ ఆలయంగా పిలుస్తున్నారు.\n2. భౌగోళికం\n\nమథురా నగరం దేశ రాజధాని ఢిల్లీకి దక్షిణంలో 145 దూరంలోనూ, ఆగ్రాకు ఉత్తరంలో 50 కిలోమీటర్లదూరంలోనూ ఉంది. తూర్పున ఆలీఘర్ పడమట రాజస్థాన్ రాష్ట్రానికి చెందిన భరత్‌పూర్ ఉంది. ఢిల్లీ, ఆగ్రా నేషనల్ హైవే(ఎన్‌హెచ్-2, నేషనల్ హైవే -2) మార్గంలో ప్రయాణించి ఇక్కడకు చేరవచ్చు. ఇది రైల్వే జంక్షన్. ఢిల్లీ-ముంబై, ఢిల్లీ-చెన్నై రైళ్ళు మథుర జంక్షన్ నుండి మార్గం మార్చుకుంటాయి. నగర వైశాల్యం 3329.4 చదరపు కిలోమీటర్లు.\n3. పర్యాటక రంగం\n\nమథురలో పర్యాటకరంగం ఇంకా అభివృద్ధి దశలో ఉంది. అధికంగా హిందూ మతసంబంధిత ప్రదేశాలను సందర్శించడానికి ఇక్కడకు సందర్శకులు వస్తుంటారు.\n3. 1. మథురలో ప్రధాన దర్శనీయ ప్రదేశాలు\n\nగురుదేవ్ ఆలయం\n\n   1. కృష్ణజన్మభూమి.\n   2. జైగురుదేవ్‌ ఆలయం.\n   3. ద్వారకాదీష్ ఆలయం.\n   4. ఖన్స్ ఖిలా.\n   5. విష్రామ్ ఘాట్(యమునాతీరంలోని స్నానఘట్టం).\n\nవిష్రామ్‌ఘాట్ మథురలో ప్రధాన స్నానఘట్టం. కంస వధ తరవాత శ్రీకృష్ణుడు మరియు బలరాముడు ఇక్కడ విశ్రాంతి తీసుకున్నారని పురాణ కథనం.\n3. 2. మథుర పరిసర ప్రాంతాలలో దర్శనీయ ప్రదేశాలు\n\n   1. బర్సన.\n   2. నందగోన్.\n   3. గోకుల్.\n   4. బృందావనం.\n   5. గోవిందన్.\n   6. రాధాకుండ్.\n   7. మంట్.\n   8. భరత్పూర్(రాజస్థాన్)\n   9. డీగ్\n  10. పక్షుల శరణాలయం.\n\n4. విద్య\n\nమధుర లో ఉన్న పండిట్ దీనదయాళ్ ఉపాద్యాయ పసు వద్య విశ్వవిద్యాలయం రాష్ట్రంలో మొదటిది దేశంలో నాల్గవది. ఈ విశ్వవిద్యాలయం మథుర-ఆగ్రా రోడ్డులో మథుర రైల్వే స్టేషనుకు 5 కిలోమీటర్ల దూరంలోనూ బస్ స్టాండుకు 4 కిలోమీటర్ల దూరంలోనూ ఉంది. ప్రధాన విశ్వవిద్యాలయం భూభాగం మథురలో 782.32 ఎకరాలు మరియు ప్రధాన విశవిద్యాలయ భవనానికి 20 కిలోమీటర్ల దూరంలో మధురీకుండ్‌లో 1400 ఏకరాలు వీస్తీర్ణంలో ఉంది.\n5. పరిశ్రమలు\n\nప్రస్తుతం మథుర ప్రధాన రైలు మార్గంలోనూ, బస్ మార్గంలోనూ ఉన్నందువలన ఇక్కడ భారత ప్రభుత్వానికి స్వంతమైన ఇండియన్ రిఫైనరీ పరిశ్రమ ఉంది.ఇది ఆసియాలోనే అతి పెద్ద ఆయిల్ రిఫైనరీ. ఇక్కడ వెండి పాలిష్ చేసే పరిశ్రమలు, బట్టలు ప్రింటింగ్ చేసే పరిశ్రమలు, బట్టల మీద డిజైన్ అద్దకం పరిశ్రమలు మరియు నీటి పంపులు తయారీ ప్రసిద్ధం.మథుర, బృందావనం నగరాలు ప్రముఖ జంట నగరాలలో ఒకటి. చిన్న నగరమైన బృందావనంలో\n6. జనసంఖ్య\n\n2001 జనాభా లెక్కలననుసరించి మథుర జనసంఖ్య 298,827. వీరిలో పురుషులు 53\%, స్త్రీలు 47\%.సరాసరి అక్షరాస్యత 61\%. ఇది దేశీయ సరాసరి అక్షరాశ్యత అయిన 59.5\% కంటే అధికం. పురుషుల అక్షరాశ్యత 67\%,స్త్రీల అక్షరాశ్యత 57\%.6 సంవత్సరాలకన్నా తక్కువ వయసున్న పిల్లలు 14\%.\n',tourism
'అన్నవరం ఆంధ్ర ప్రదేశ్ రాష్టం లోని తూర్పు గోదావరి జిల్లా శంఖవరం మండలానికి చెందిన గ్రామము. అన్నవరం కలకత్తా - మద్రాసు జాతీయ రహదారి పై రాజమండ్రి నుండి దాదాపుగా 70 కి.మీ, కాకినాడ కి 45 కి.మి. దూరంలో ఉంది. ఈ గ్రామం లోని అన్నవరం రైల్వే స్టేషన్ విశాఖపట్టణం-విజయవాడ రైలుమార్గం లో వస్తుంది.\n\n                         అన్నవరం ఒక సుప్రసిద్ద పుణ్యక్షేత్రం. శ్రీ వీరవేంకట సత్యనారాయణ స్వామి వారి దివ్యక్షేత్రం. తూర్పు గోదావరి జిల్లా లో శంఖవరం మండలానికి చెందిన గ్రామము. ఈ ప్రాంతం ప్రతినిత్యం భక్తులతో రద్దీగా ఉంటుంది. హిందువులు పవిత్రంగా భావించే కార్తీకమాసంలో ఇచ్చట కనీవినీ ఎరుగని రీతిలో భక్తులు వస్తుంటారు.అన్నవరం - పిలిస్తే పలికే దైవంగా పేరుపొందిన శ్రీ సత్యనారాయణ స్వామి ఆలయాన్ని రత్నగిరి అనే కొండపై అన్నవరంలో నిర్మించారు. ఈ ఆలయ నిర్మాణం అయి ఒక శతాబ్దము పైగా మాత్రమే ఐనా చాలా ప్రాశ్యస్త్యాన్ని, ప్రాముఖ్యతను పొందింది. సమీపంలో పంపా నది హోయలొలుకుతూ పారుతుంటుంది. కొండపై నెలకొని ఉన్న ఈ దేవాలయంలో వేంచేసి ఉన్న శ్రీ సత్యనారాయణ స్వామి ని దర్శించేందుకు గుడివరకు ఘాట్ రోడ్డు నిర్మించారు. మెట్లు గుండా కూడ వెళ్ళవచ్చు.\n\n                        ఇక్కడ సామూహికంగా వందలాది దంపతులు కూర్చుని ఒకేసారి సత్యనారాయణస్వామి వ్రతాన్ని కనుల పండువగా చేసికొంటూ ఉండటం ఒక ప్రత్యేకత; చూచి తీరవలసిన సుందర దృశ్యం. ఇతిహాసాల ప్రకారం అడిగిన (అనిన) (వరం)వరాలను తీర్చే దేవుడు కాబట్టి ( అనిన+ వరం = అన్నవరం) \"అన్నవరం దేవుడు\" అంటారు.హైదరాబాదుకు 507 కి.మీ. దూరములో తూర్పు గోదావరి జిల్లాలో ఉంది.\n',tourism
'నేపాల్ వెళ్లినవారికి ఎప్పుడెప్పుడు వెళ్లి చూద్దామా అనిపించే ప్రాంతం పోఖారా. నేపాల్‌లోని అత్యంత పవిత్ర పర్వతం అన్నపూర్ణ పర్వతం. ఆ పర్వత ప్రాంతంలోనే ఉంది పోఖారా. ఇక్కడి \"మత్స్యపుత్స\" పర్వతం చూడటం ఒక వింతైన అనుభవం. చేపతోక రూపంలో ఆ శిఖరాలు కనిపిస్తాయి. వేకువ ఝామునే లేచి సూర్యోదయ కిరణాల వెలుగులో అన్నపూర్ణ పర్వత అందాలను తిలకించడం జీవితంలో మరువలేని అనుభవం.\n\nసూర్యుని తొలికిరణాలకు వెలుగులు ప్రారంభించి, సమయంతో పెరిగే సూర్య కిరణాలకు తగిన రీతిలో వెలుగులను విరజిమ్మే ఆ శిఖరాలను దర్శించి అన్నపూర్ణ మాతకు నమస్కారం చేసిన తర్వాత అప్పుడు మాత్రమే ఆ ప్రదేశంలోని మిగిలిన ఆకర్షణలవైపు కళ్లు తిప్పగలం.\n\nపోఖరాలో ఉన్న ఒక గుహ ప్రత్యేకమైనది. అది గుప్తేశ్వర మహాదేవుని నిలయం. దాదాపుగా 140 మీటర్ల పొడవున్న గుహ అది. ప్రకృతి సహజంగా ఏర్పడిన ఆ గుహగుండా ప్రయాణం చేసి ఆవలకు చేరుకునేసరికి సరిగా ఎదురుగా పాల రంగులో పడుతున్న జలపాతం దర్శనమిస్తుంది. అది దేవీజలపాతం. హిమాలయాల నుండి జారిపడే అనేక జలపాతాలలో ఇది అందమైనది.\n\nఇక్కడికి సమీపంలో ఉన్న ఫేవా సరస్సులో పడవల్లో విహరించవచ్చు. ఎవరికివారు నడుపుకుంటూ వెళ్లేందుకు వీలున్న పడవలున్నాయి. పర్వతాల మధ్య ఉన్న ఆ సరస్సులో ప్రశాంత జలాలమీద నెమ్మదిగా సాగే పడవ ప్రయాణం ఎంతో బావుటుంది.\n\nసూర్యోదయ సమయంలో అన్నపూర్ణ పర్వత సముదాయాన్ని తిలకించిన వారికి సూర్యాస్తమయ సమయంలో ఆ పర్వతాలు ఎలా కనిపిస్తాయో కదా అనే సందేహం కలుగుతుంది. ఆ మధురమైన అనుభవం కోసం శాంతి శిఖరం మీదికి వెళ్లి తీరాల్సిందే.\n\nప్రపంచశాంతి కోరుతూ నిర్మించిన ఈ శిఖరం ఒక పర్వతం అంచులో ఉంటుంది. అక్కడ నిలబడి పడమరగా తిలకిస్తుంటే సూర్యుడు ఎంతసేపటికీ కిందికి దిగుతున్నట్లుగా ఉండదు. ఈ అందమైన ప్రకృతిని పగలంతా కాంచినా తనివితీరని సూర్యుడు దిగాలుగా వెళ్లలేక వెళుతున్నాడా అనిపిస్తుంది. నెమ్మదిగా సూర్యుడు పశ్చిమానికి దిగుతుంటే పర్వత చాయలు లోయలంతా కప్పుతాయి. అంతవరకు ఒక వెలుగు వెలిగిన ఆ ప్రాంతమంతా హఠాత్తుగా మేఘాలు కమ్మినట్టయి చీకటిగా అవుతుంది. పక్షులు అరుపులు ఒక్కసారిగా ఆగిపోతాయి. ఆ మార్పును చూస్తూ పర్యాటకులు మౌనంలోకి వెళతారు. ఒక్కసారిగా ఆ ప్రాంతమంతా నిశ్శబ్దం రాజ్యమేలుతుంది.\n\nసాహసకృత్యాలు చేయాలనుకునేవారికి పోఖారాన్ తగిన ప్రదేశం. ఇక్కడ అనేక రకాల సాహస క్రీడలు ఉన్నాయి. ఒకటి వేగంగా ప్రవహించే నది మధ్యలో రబ్బరు పడవ ప్రయాణం. దీనిని రివర్ రాఫ్టింగ్ అంటారు. సమీపంలోని తులసి నదిలో ఈ సౌకర్యం ఉంది. ఇది సాహసయాత్ర. రబ్బరు పడవను తెడ్డు వేసుకుంటూ, మునిగిపోకుండా నెట్టుకు రావడం సాహసం.\n\nమరో సాహసం అక్కడి పర్వతాల మీద తేలికపాటి విమానంలో ఎగరటం. ఇది ఒక చిన్న తొట్టిలాంటి విమానం. అందులో నడిపే పైలెట్ కాకుండా మరొకరు మాత్రమే కూర్చోగలరు. అది ఒక గ్లైడర్‌కి కలిపి ఉంటుంది. గ్లైడర్ అంటే ఎత్తైన ప్రదేశం నుండి కిందికి నెమ్మదిగా గాలిలో జారుకుంటూ వచ్చే రెక్కల వంటి నిర్మాణం. ఇది కూడా అదే పద్ధతిలో నెమ్మదిగా పర్వతాల మీద అలా ఎగురుతూ కిందికి దిగుతుంది. ఇది ఖరీదుతో కూడిన సాహసం. మరువలేని అనుభవం.\n\nభంగీ జంపింగ్‌కి ఇక్కడ సౌకర్యాలున్నాయి. ఒక్కసారికి కిందికి దూకితే తిరిగి ఆ స్ప్రింగ్‌లాంటి తాడుతో పైకి రాగలగటం భంగీ జంప్. ఇటీవల అనేక సినిమాలలో హీరోల చేత చేయిస్తున్న సాహసమే ఇది. ఇది చేసేందుకు కొంచెం గుండె ధైర్యం కూడా కావాలి.\n\nఅయితే సాహసంగా చేసేవారికి వారి భంగీ జంప్‌ని వీడియోలో చిత్రీకరించి అక్కడికక్కడే డీవీడిగా చేసి ఇచ్చే ఏర్పాటు కూడా ఉంది. మీ సాహసాలకు సాక్ష్యంగా వీటనన్నింటినీ డీవీడీలుగా తెచ్చుకుని మీ వారసులకు అనేక తరాల వరకు గర్వంగా చూపవచ్చు.\n',tourism
'కోటప్పకొండ.. దాదాపు ఈ పేరు చాలామందికి సుపరిచితం. ఇక్కడ త్రికూటేశ్వరుడు.. యల్లమంద కోటయ్యగా పూజలందుకుంటున్నాడు. ఆధ్యాత్మిక ప్రదేశంగానే కాకుండా.. పర్యాటకకేంద్రంగా కూడా ఎంతో ప్రసిద్ధిగాంచిన దేవాలయం.. శివరాత్రి పర్వదినం నాడు మాత్రం.. భక్తులతో కిటకిటలాడుతూంటుంది. \nఈ కోటప్పకొండ విశేషాల గురించి తెలుసుకుందాం...\n\nగుంటూరు జిల్లా.. నరసారావుపేట, చిలకలూరిపేట పట్టణాలకు అతి సమీపంలో ఉన్న త్రికూటేశ్వర స్వామి దేవాలయంలో.. శివరాత్రి సందర్భంగా.. జరిగే ప్రభల సంబరం అత్యంత పేరు విశిష్టమైన జాతర. ఈ ఉత్సవాన్ని చూడడానికి చుట్టుపక్కల గ్రామాల నుండే కాక.. రాష్ట్రం నలుమూలల నుండి భక్తులు ఎక్కువ సంఖ్యలో వస్తారు. చిన్న చిన్న ప్రభల నుండి.. దాదాపు డెబ్బై, ఎనభై అడుగుల ఎతైన ప్రభలు.. శివరాత్రి సందర్భంగా కోటప్పకొండకు తీసు కొస్తారు. వీటిని ట్రాక్టర్లు, ఎడ్లబండ్ల లో.. డప్పులు, బ్యాండు, రికార్డింగ్‌ డ్యాన్సులతో.. ఇక్కడి తీసుకొస్తా రు. ఈ సందర్భంగా.. కొంత మంది పగటి వేషాలలో భక్తు లను అలరిస్తారు. ఒక్కొక్క ప్రభను ఒక్కో రకంగా అలంకరించి కొండ క్రింద పొలాల్లో ఉం చుతారు. ఇవి పెద్దవే వందల సంఖ్యలో ఉంటాయి. చిన్నవయితే లక్షల సంఖ్యలో కనుపిస్తూ, కొండ పైభాగమునుండి చూసేవారికి సముద్రంలొ తెరచాపల్లా కనువిందు చేస్తూఉంటాయి.\n\nత్రికూట పర్వతాలయం...\nఈ దేవాలయ శిఖరం.. మూడు విభాగాలుగా ఉంటుంది. ఈ క్షేత్రం మొదటి కొండపై ముసలి కోటయ్య గుడి ఉంది. ప్రస్తుతం ఇది శిథిలావస్థలో ఉంది. రెండవది.. త్రికోటేశ్వరస్వామివారి దేవాలయము కలది. ఇక్కడ ఎర్రగా ఉండే కోతులు ఒక ప్రత్యేకత. గుడి పరిసరాలలో భక్తులు ఇచ్చే ప్రసాదాలను తీసుకొంటూ ఒక్కోసారి లాక్కుంటూ తిరుగుతూ సండడి చేస్తాయి. ఇక్కడ ఒక పెద్దపుట్ట, నవగ్రహాలయం, ధ్యాన మందిరం, దేవాలయ వెనుక బాగంలో రెస్ట్‌ రూం ఉన్నాయి. ఇక మూడవ భాగమైన కొండ క్రింద బొచ్చు కోటయ్యగారి మందిరం, కళ్యాణ కట్ట, సిద్ధి వినాయక మందిరాలున్నాయి.\n\nవసతి, రవాణా సౌకర్యాలు...\nకొండపై టీటీడీ సత్రం, ప్రభుత్వ అతిథి గృహంతో పాటు.. కొండ దిగువన.. చాలా ఏళ్ళ క్రితం నిర్మించిన బసవ మందిరం ఉన్నాయి. కోటప్పకొండకు దగ్గరలో ఉన్న నరసరావుపేట పాత బస్‌స్టాండ్‌, కొత్త బస్‌ స్టాండ్‌ల నుండి ప్రతి అరగంటకు ఇక్కడకు బస్సు సౌకర్యం ఉంది. ఇవేకాక జీపులు, ఆటోలు లాంటి ప్రైవేట్‌ వాహనాలు సైతం.. ఎప్పుడూ అందుబాటులో ఉంటాయి. \n',tourism
'ఆరావళీ పర్వత శ్రేణులలో అందమైన రాణిలాగా వెలిగిపోతుండే \"మౌంట్ అబూ\" చిరునవ్వుతో సుస్వాగం పలుకుతున్నట్లుగా ఉంటుంది. పకృతి గీసిన చిత్రాలనే కాకుండా, పరవశింపజేసే ఆలయాలను సైతం తనలో ఇముడ్చుకున్న మౌంట్ అబూలో రాజస్థాన్ హస్తకళల అందాలకూ కొదవేలేదు.\n\nఅలాగే నక్కి సరస్సు జల సౌందర్యం, దిల్‌ఖుష్ చేసే దిల్‌వారా ఆలయాలు, వశిష్ట మహర్షి ఆశ్రమం... ఇలా ఒక్కటేమిటి, ఒకసారి చూస్తే మళ్లీ మళ్లీ చూడాలనిపించే అద్భుతమైన ప్రదేశం \"మౌంట్ అబూ\". ఎర్రటి ఎండలనే కాదు, చల్లటి మౌంట్ అబూను తనలో దాచుకున్న రాజస్థాన్ వెళ్లేందుకు \"అయ్యో.. ఎర్రటి ఎండల్లోనా...?\" అని గాబరా పడాల్సిందేమీ లేదు.. ఎంచక్కా మన మౌంట్ అబూ ఉండనే ఉందిగా మరి...!!\n\nఆరావళీ పర్వతశ్రేణులలో ఉండే \"అబూ\" అనే కొండమీద ఉన్న ఒక చిన్న పట్టణమే \"మౌంట్ అబూ\". సుమారు నాలుగు వేల అడుగుల ఎత్తున ఉన్న కొండమీద ఉండే ఈ అబూ పట్టణం రాజస్థాన్ రాష్ట్రం దక్షిణపు అంచుల్లోను, గుజరాత్ రాష్ట్రానికి ఆనుకుని ఉంటుంది.\n\nఇక్కడ మనసును దోచుకునే అతి గొప్ప విశేషం ఏంటంటే... దిల్‌వారా అనే చోట ఉండే జైన దేవాలయం. లలితకళలు, శిల్పం ఇత్యాది విషయాలపట్ల ఏ మాత్రం ఆసక్తిలేనివారు సైతం దిల్‌వారాలోని ఆలయాలను చూస్తే నిశ్చేష్టులైపోతారు. అంత సుందరంగా ఉండే ఆ ఆలయాలను 12 గంటల తరువాత మాత్రమే తెరుస్తారు. వీటిని తృప్తిగా చూడాలంటే కనీసం రెండు గంటల సమయం అవసరం. ఇక్కడి \"అచలాగడ్\" అనే ప్రదేశంలోని ఈశ్వరుడి గుడి కూడా చాలా ప్రాశస్త్యమైనదే.\nసూర్యాస్తమయం అత్యద్భుతం\nనక్కి సరస్సు ఒడ్డుమీద సుమారు ఒక కిలోమీటర్ దూరం నడచి వెళ్ళినట్లయితే... సరస్సుకు పడమటివైపున ఉండే రెండు చిన్న కొండల నడుమ కనిపించే సూర్యాస్తమయ దృశ్యం అత్యద్భుతంగా ఉంటుంది. ఈ దృశ్యం చూసేందుకు వెళ్లే దారిలోనే ఒక చోట చిన్న గుట్టమీద ఒకరాయిపై మరో రాయి...\n\n\n\"ప్రజాపిత బ్రహ్మకుమారి ఈశ్వరీయ విద్యాలయం\" అనేది మౌంట్ అబూలో చెప్పుకోదగ్గ ప్రపంచ ప్రఖ్యాత సంస్థ. ఈ పట్టణానికి బయట దాదాపు 4 కి.మీ దూరంలో ఉండే ఈ సంస్థకు సంబంధించిన మూడు ప్రదేశాలు చాలా ముఖ్యమైనవి. ఒకటి.. జ్ఞాన సరోవర్, రెండు.. ఓం శాంతి భవనం, మూడు.. శాంతివనం.\n\nఈ మూడు ప్రాంతాలలో ఎన్నో ఎకరాల విస్తీర్ణం ఉన్న ఉద్యానవనాల మధ్య, మనం ఊహించలేనంత పెద్ద పెద్ద భవనాలు ఉంటాయి. ఈ మూడింటిలోనూ బ్రహ్మకుమారి సంస్థకు సంబంధించిన తాత్విక చింతన, ఆధ్యాత్మిక దృష్టికి సంబంధించిన విషయాలు మాత్రమే ఉంటాయి. ఈ భవనాలలోని చిత్రాలు చాలా ఆకర్షణీయంగా ఉంటాయి. ఆ తరువాత అబూ నడిబొడ్డున ఉండే రోడ్డుపైనే వీరి \"మ్యూజియం\" కూడా కలదు.\n\nఅబూ పట్టణం నెలవైన కొండ ప్రాంతానికి అధిదేవతగా పిలువబడే \"అధర్‌దేవి ఆలయం\" కూడా చూడదగ్గది. దీనినే అర్బుదదేవి మందిరం అని కూడా అంటుంటారు. అబూ పట్టణానికి రెండు కిలోమీటర్ల దూరంలో కొండ అంచున ఉండే ఓ చిన్న గుడే ఇది. ఈ చిన్న ఆలయం ఒక చిన్న గుహలాంటి చోట ఉంటుంది. ఇక్కడికి చేరుకోవాలంటే, సుమారు 200 మెట్లు కొండ అంచునే ఎక్కుతూ వెళ్లాలి.\n\nఇక మౌంట్ అబూకు మూడు కి.మీ దూరంలో కొండ అంచున ఉండే అద్భుతమైన ప్రాంతం \"హనీమూన్ పాయింట్\"గా పేరుగాంచింది. ఈ కొండ ఆనుకుని నిట్టనిలువుగా కొన్ని వందల అడుగుల లోతులో ఉండే చదునైన లోయప్రాంతం, దూరంగా ఉండే ఒకటి రెండు చిన్న గ్రామాలతో కూడినదే ఈ ప్రాంతం. కొండ అంచున నిలబడి ఈ మనోహరమైన దృశ్యం చూసేందుకు అనువుగా ఇక్కడ సిమెంట్‌తో ఫ్లాట్‌ఫామ్స్ కట్టబడి ఉంటాయి.\nఅబూ నుంచి సుమారు 12 కి.మీ దూరంలోని కొండమీద ఉండే \"గురు శిఖర్ ఆలయం\" కూడా ఎంతో ప్రసిద్ధి. 5653 అడుగుల ఎత్తులో ఉండే ఈ ఆలయ శిఖరం అబూలోని కొండ శిఖరాలన్నింటిలోకి ఎత్తైనది. బ్రహ్మ, విష్ణు, మహేశ్వరులతో కూడిన త్రిమూర్తి రూపంతో ఉండే విగ్రహాలు గల ఈ ఆలయంలో గురు దత్తాత్రేయుడి పాద ముద్రలు కలిగిన మరో చిన్న ఆలయం కూడా ఉంది.\n\nమౌంట్ అబూ నగరానికి మధ్యలో మెయిన్ బజారుకు ఆనుకుని ఉండే \"నక్కి\" సరస్సు గురించి చెప్పాలంటే.. పెద్దగా వర్ణించే అందాలు ఏమీ లేవు. అయితే ఒకప్పుడు దేవతలు వచ్చి స్వయంగా తమ గోళ్ళతో ఈ సరస్సును తవ్వారని ప్రతీతి. అందుకనే దీనికి నక్కి సరస్సు అనే పేరు వచ్చిందని స్థానికుల కథనం. 14వ శతాబ్దంలో నిర్మించబడిన రఘనాథ్‌జీ మందిరం, దాన్ని ఆనుకుని దూలేశ్వర్ మహదేవ ఆలయం.. తదితరాలు కూడా ఈ సరస్సును ఆనుకునే ఉంటాయి.\n\nనక్కి సరస్సు ఒడ్డుమీద సుమారు ఒక కిలోమీటర్ దూరం నడచి వెళ్ళినట్లయితే... సరస్సుకు పడమటివైపున ఉండే రెండు చిన్న కొండల నడుమ కనిపించే సూర్యాస్తమయ దృశ్యం అత్యద్భుతంగా ఉంటుంది. ఈ దృశ్యం చూసేందుకు వెళ్లే దారిలోనే ఒక చోట చిన్న గుట్టమీద ఒకరాయిపై మరో రాయి నిట్టనిలువుగా ఉంటుంది. దీనినే కప్ప పిల్లరాయి అని పిలుస్తారు.\n\nఇంకా మౌంట్ అబూలో చూడదగ్గ విశేషాల విషయానికి వస్తే... రుషికేశ్ ఆలయం, వశిష్ట మహర్షి ఆశ్రమం, అచలేశ్వర ఆలయం.. తదితర ప్రాంతాలెన్నో ఉన్నాయి. ముఖ్యంగా దిల్‌వారాలో ఉన్న అద్భుత ఆలయాలను చూడడం ఒక అపురూపమైన అనుభూతి. మన దక్షిణ భారతీయులకు ఊటీ, కొడైకెనాల్ ఎలాగో... ఎడారి ప్రాంతమైన రాజస్థాన్ వాసులకు మౌంట్ అబూ కూడా ఒక వేసవి విడిదిలాంటిదని చెప్పవచ్చు.\n\nమౌంట్ అబూకు చేరుకోవడం ఎలాగంటే...?\nఅన్ని ముఖ్యమైన పట్టణాల నుంచి అబూ పట్టణానికి బస్సులు ఉన్నాయి. అబూ రోడ్ అనే పేరుతో ఉండే ఓ రైల్వేస్టేషన్ నుంచి అబూ పట్టణానికి చేరుకోవాలంటే 37 కిలోమీటర్ల దూరం ప్రయాణించాల్సి ఉంటుంది. రైల్వే స్టేషన్ నుంచి బస్సులు, జీపులు, ట్యాక్సీలు అందుబాటులో ఉంటాయి. వాటిలో వెళ్లాలంటే... బస్సు ఛార్జీ అయితే మనిషికి 7 రూపాయలు కాగా.. అదే జీపులోనయితే మనిషికి 20 రూపాయలు మాత్రమే. ఇక ట్యాక్సీకయితే 150 రుసుమును వసూలు చేస్తుంటారు.\n',tourism
'ఆకాశాన్ని అంటుతున్న హిమాలయా పర్వతాలు ఓవైపు.. వాటి నుంచి జాలువారే సెలయేర్లు మరోవైపు.. ఆ పర్వత సానువుల మీద ఆకాశంలోకి ఏపుగా పెరుగుతూ.. ఒకదాని ప్రక్కన మరొకటిగా క్రమశిక్షణ కలిగిన సైనికుల్లా దర్శనమిచ్చే ఫైన్ చెట్ల అందాలు.. ఎన్నెన్నో లోయలు.. ఆ లోయలనిండా రంగు రంగుల పుష్పాలు.. వెరసీ \"కుమావన్ పర్వతాలు\".\n\nభారతావనికి ఉత్తరాదిన పెట్టని కోట గోడల్లాగా ఉండే హిమాలయా పర్వతాలను భారతీయులు అత్యంత పవిత్రమైనవిగా పూజిస్తుంటారు. ఈ హిమ పర్వతాల్లో దేవతలు నివాసం ఉంటారని హిందువుల నమ్మకం. హనుమంతుడు నేటికీ హిమాలయాల్లో ఉన్నాడని విశ్వసిస్తుంటారు కూడా..! ఇక పరమశివుడి కైలాస పర్వతం సైతం ఇక్కడే ఉంది.\n\nఅలాగే.. పవిత్ర నదులైన గంగ, యమున, సింధు, బ్రహ్మపుత్ర నదుల జన్మస్థానం కూడా హిమాలయా పర్వాతాల్లోనే..! పవిత్ర రుద్రాక్షలను అందించే మొక్కలతో పాటు వందలాది ఔషధ మొక్కల నిలయం కూడా హిమాలయాల్లోనే. హైందవ పురాణాలన్నింటిలోనూ హిమాలయాల ప్రాశస్త్యం వర్ణించబడింది.\n\nఆ సంగతలా ఉంచితే.. హిమాలయా పర్వతాలను పలు శ్రేణులుగా విడగొట్టి పిలుస్తుంటారు. వాయువ్యంలో కాశ్మీర్ మొదలుకుని ఈశాన్య భారతదేశం వరకు విస్తరించిన ఈ హిమాలయా పర్వతాలలో పైన మనం చెప్పుకున్న \"కుమావన్ ప్రాంతం\" అత్యంత సుందరమైనది. ప్రస్తుత ఉత్తరాఖండ్ రాష్ట్రంలో ఉన్న ఈ కుమావన్ పర్వతాలలో హిమాలయాలలోనే అత్యంత పవిత్రమైనవిగా చెప్పబడే పుణ్యక్షేత్రాలున్నాయి.\n\nకాశ్మీరీ అందాలకు సాటిగా నిలిచే లోయ ఒకటి కుమావన్ పర్వతాలలో ఉంది. అదే \"సౌర్ లోయ\". ఆ లోయనుంచి ఎటు చూసినా పచ్చటి ప్రకృతే మనకు దర్శనమిస్తుంది. ఎత్తుగా లేచి నిలబడ్డట్లుగా ఉండే పర్వతాలు, ఆ పర్వతాల మధ్య పాము మెలికలను పోలిన కాలిబాటలు, ఆ బాటల వెంట ప్రయాణం చేస్తుంటే అడగడుగా ఓ దేవతా మందిరం.. ఇలా వర్ణించేందుకు వీలులేనంతటి విశేషాలను తనలో దాచుకున్నదే \"కుమావన్\".\n\nప్రకృతి దేవతల ప్రతిరూపాలను ఇక్కడి కొండలు, గుట్టలు, లోయలలో ప్రతిష్టించారు. ఈ లోయల్లో ఉండే అలాంటి మందిరాల్లో ఒకటైన \"చితాయ మందిరం\" ముందు వందలకొద్దీ గంటలు వేలాడగట్టబడి ఉంటాయి. అక్కడి దేవతకు మన కష్టాలను విన్నవించుకునేందుకు కాగితాలను వాడతారు. తమ కోరికలను ఆ కాగితాలపై రాసి.. గంటతో సహా మందిర ప్రాంగణంలో వేలాడదీస్తారు. ఇలా చేస్తే.. ఆ దేవత తమ విన్నపాలను తప్పనిసరిగా మన్నిస్తుందని భక్తులు విశ్వసిస్తుంటారు.\n\nప్రకృతి సహజంగా ఏర్పడిన 48 సరస్సులు కుమావన్ పర్వతాల అందాలను మరింత ద్విగుణీకృతం చేసేలా ఉంటాయి. ప్రతి పర్వతం మధ్యన ఒక సరస్సు ఉంటుంది. ఆ పర్వతం మీద పడిన వర్షపు నీరు, కరిగిన మంచు సరస్సును చేరతాయి. ఆ సరస్సుల్లో అత్యంత స్వచ్ఛమైన నీరు, ఆ నీటిలోపల చుట్టూ ఉన్న ప్రకృతి అందాల ప్రతిబింబం గోచరిస్తూ.. కళ్లకు విందు చేస్తుంటుంది.\n\nకుమావన్ మొత్తం 73 పర్వతాలను కలిగి ఉంది. ప్రతి పర్వతం నేరుగా ఆకాశంలోకి చొచ్చుకుని వెళుతున్న పదునైన ఖడ్గంలాగా రూపుదిద్దుకుని ఉంటుంది. వీటితోపాటు 17 హిమఖండాలున్నాయి. ఇలాంటి ప్రకృతి మధ్య దేవతలు కాకుండా మనుషులెందుకు ఉంటారు చెప్మా అనిపించకమానదు సుమా..!\nఅందుకేనేమో...! ఇంత అందమైన ప్రదేశాన్ని దేవతలు తమకోసం నిర్మించుకున్నారు కాబట్టి, వారికి ఏ మాత్రం ఇబ్బంది కలిగించని విధంగా తాము మసలుకోవాలని స్థానికులు తమకు తాముగా ఓ నిబంధనను విధించుకున్నారు. అందుకే కుమావన్ కొండచరియల ప్రతి మలుపులోనూ ఒక దేవాలయం దర్శనమిస్తుంది. అలా మొత్తంగా 40 శైవ మందిరాలు, మరో 48 దేవీ మందిరాలు పూజలందుకుంటున్నాయి.\n\nకుమావన్ వన్యప్రాణులకు కూడా నిలయమే. పక్షులను ప్రేమించేవారికి ఇది ఓ రకమైన స్వర్గమే. ఇక్కడ కనిపించే పక్షులు దాదాపుగా 300 రకాల జాతులకు పైచిలుకే. పక్షుల ముక్కులు, పక్షుల రంగులు, ఈకలు.. చూస్తే అసలింత వైవిధ్యంగా ఉండటం మరెక్కడైనా సాధ్యమా అనిపించక మానదు. ఉదయం, సాయంత్రపు వేళల్లో ఆ పక్షుల కిలాకిలారావాలు చెవులకు విందు చేస్తాయి.\n\nపక్షులతో పోటీపడి రంగులు వెదజల్లే సీతాకోక చిలుకలకు కూడా ఈ దేవతల భూమే నిలయం. ఈ సుందర వనాలలో విహరించేందుకు దిగివచ్చిన దేవకన్యల్లా ఉంటాయవి. అక్కడ వీచే గాలులకు పరవశిస్తూ, అలా విహరిస్తూ, ఒక్కో పూవునుంచి మరో పూవుకు మకరందం కోసం ఆ సీతాకోక చిలుకలు కళ్లకు పసందు చేస్తూ, మనసుకు హాయినిస్తాయి.\n\nదాదాపు 3వేల మీటర్ల ఎత్తు ఉండే ఈ కుమావన్ పర్వత శ్రేణులలో పలు వన్యప్రాణి రక్షిత ప్రదేశాలున్నాయి. వాటిలో దాదాపు 50 చదరపు కిలోమీటర్ల విస్తీర్ణంలో ఉన్న \"బిస్సార్\" రక్షిత ప్రదేశం విశేషమైనది. ఈ ప్రాంతంలో ఇది ఒక సౌందర్య ప్రాంతం. ఇక్కడ చిరుతలు, కస్తూరి మృగాలు, జింకలు, భల్లూకాలవంటి ఎన్నో వన్యప్రాణులు విహరిస్తుంటాయి.\n\nఅలాగే మంచుతో కప్పబడి ఉండే పర్వతాలలోని \"గోవింద వన్యప్రాణి సంరక్షిత ప్రదేశం\" కూడా చూడదగ్గదే. ఇక్కడ హిమాలయాలకు మాత్రమే పరిమితమైన నల్ల భల్లూకం, మంచు చిరుత, కస్తూరు, కోళ్ల వంటి పక్షులు, తాహిర్‌లు కనువిందు చేస్తాయి. ఇక్కడి పర్వతాలలో స్వరరోహిణి, నల్లశిఖరం అనేవి ప్రత్యేకంగా చూడదగ్గవి.\n\nఇంతటి ప్రకృతి విశేష ప్రదేశాలను తనలో దాచుకుని.. అలకానంద, మందాకిని, గంగ, యమునా నదుల పుట్టినిల్లుగా భాసిల్లుతున్న ఈ ప్రదేశం నేడు విధ్వంసానికి గురవుతోంది. అభివృద్ధి పథకాల పేరుతో కొంతమేరకు అడవులను ధ్వంసం చేయగా.. కలప కోసం మరికొంత అడవిని నాశనం చేస్తున్నారు. ఫలితంగా ఈ దేవతల భూమి నేడు జీవులపాలిట మరుభూమిగా మారిపోతోంది.\n\nదేవతల భూమిగా పిలిచే కుమావన్ అందాలు నేడు మానవుడి ఆక్రమణకు గురైన ఉత్తరాంచల్‌లో లేనట్లే..! ఈ ప్రాంతంలోని చార్‌ధామ్‌ యాత్రకు వెళ్లి వచ్చేవారికి అక్కడి పరిస్థితులు బాగానే అర్థమవుతాయి. అత్యవసర చర్యలు చేపట్టి ఇక్కడి ప్రకృతిని గనుక కాపాడుకోనట్లయితే.. రుద్ర ప్రయాగ, గంగోత్రి, యమునోత్రి, బదరీ, కేదారనాథ్ లాంటి పవిత్ర పుణ్యక్షేత్రాల అందచందాలను, వాటి పవిత్రతను, అక్కడి ప్రకృతి సహజ సౌందర్యాన్ని శాశ్వతంగా కోల్పోతాం. కాబట్టి కుమావన్ ప్రాంతాన్ని మన వారసత్వంగా కాపాడుకోవటం ప్రతి ఒక్కరి బాధ్యత.\n',tourism
'దక్షిణార్ధ గోళంలోని అతిపెద్ద మంచు శిఖరం \"మౌంట్ కుక్ గ్లేసియర్\" గత 40 సంవత్సరాలలో దాదాపు 22 శాతం అంటే ఐదోవంతుమేర కరిగిపోయినట్లు పరిశోధకులు నిర్ధారించారు. ఫ్రాన్స్ దక్షిణ హిందూ మహా సముద్ర జలాల్లోని కెర్గుయెలెన్ ద్వీపంపై ఉన్న ఈ హిమ శిఖరం 1963లో 501 కిలోమీటర్ల పరిధిలో విస్తరించి ఉండేది.\n\nఆ తరువాత 1963-1991 సంవత్సరాల మధ్యకాలంలో ప్రతి యేడాది దాదాపు రెండు కిలోమీటర్ల మేరకు ఈ మంచు పర్వతం కరిగిపోతున్నట్లుగా పరిశోధకులు గుర్తించారు. ఇక ఆ తరువాత నుంచి మంచు పర్వతం కరిగే వేగం రెట్టింపై.. సంవత్సరానికి 3.8 కిలోమీటర్ల మేరకు మంచును కోల్పోవడం ప్రారంభించిందని పరిశోధకులు అంచనా వేశారు.\n\n1963వ సంవత్సరంతో పోల్చి చూసినట్లయితే మౌంట్ కుక్ గ్లేసియర్ ప్రస్తుతం 403 కిలోమీటర్లకే పరిమితమై ఉందని శాస్త్రవేత్తలు ఆందోళన వ్యక్తం చేశారు. ఈ పర్వతం ఇలాగే ప్రతి యేడాది రెట్టింపు సంఖ్యలో కరుగుతూ పోయే ప్రమాదం లేకపోలేదని వారు అభిప్రాయపడుతున్నారు.\n',tourism
'భారత దేశానికి దక్షిణ సరిహద్దుల్లోని \"కన్యాకుమారి\" పవిత్ర యాత్రాస్థలంగానే కాకుండా ప్రముఖ పర్యాటక కేంద్రంగా విలసిల్లుతోంది. సముద్ర సోయగాలకు నెలవైన కన్యాకుమారిలో ఉదయాన్నే తన నునులేత కిరణాలతో వెలుగులను ప్రసరింపజేసే సూర్యభగవానుడు, అప్పుడే సముద్ర గర్భం నుంచి ఉద్భవించి పైకి ఎగుస్తున్నాడా అన్నట్లు కనువిందు చేస్తుంటాడు. ముఖ్యంగా పౌర్ణమి రోజు రాత్రిపూట ఏకకాలంలో జరిగే సూర్యాస్తమయం, చంద్రోదయాలను చూసి పులకించని మనసు ఉండదంటే అతిశయోక్తి కాదు.\n\nకన్యాకుమారిలో బంగాళాఖాతం, మరోవైపు అరేబియా మహాసముద్రం, దిగువన హిందూ మహాసముద్రం.. వీక్షకుల్ని పరవశింపజేస్తుంటాయి. సముద్రతీర ప్రకృతి రమణీయతతో అలరారే కన్యాకుమారి సముద్ర తీరంలోని \"థోరియం\" ధాతువుతో కూడిన ఇసుక రేణువులు పరమేశ్వరుడి అద్భుత శక్తికి ఆనవాళ్లుగా చెబుతుంటారు. అలాగే వారణాసి పరమశివుడికి నివాస స్థలమైనట్లుగా, కన్యాకుమారి పార్వతిదేవికి నివాస స్థలమని స్థానికుల ప్రగాఢ విశ్వాసం. మూడు మహాసముద్రాల నీరు పార్వతీమాత పాదాలను కడుగుతున్నట్లుగా ఉంటుందని భక్తులు నమ్ముతుంటారు.\n\nకన్యాకుమారిలో చూడదగ్గ పర్యాటక ప్రదేశాలు చాలానే ఉన్నాయి. వాటిలో ముఖ్యమైనవి వివేకానంద రాక్, తిరువళ్లువర్ విగ్రహం, గాంధీజీ స్మారక మంటపం, కుమరి ఆలయం తదితరాలు ముఖ్యమైనవి. అలాగే ఈ ప్రాంతంలో అనేక రకాల అరుదైన పుష్పాలు, వృక్షాలను కూడా చూడవచ్చు. ఇంకా పెలికాన్, ఫ్లెమింగ్, స్పూన్‌బిల్, అనేక రకాల బాతులు.. కన్యాకుమారికి వలస వస్తుంటాయి. ఈ విదేశీ పక్షులు కూడా పర్యాటకులను విశేషంగా ఆకట్టుకుంటాయి.\n\nముందుగా చెప్పుకోవాల్సింది \"వివేకానంద రాక్\". ఇక్కడ క్రీస్తు శకం 1892లో స్వామి వివేకానంద ధ్యానం చేశారు. ఆయన ధ్యానం చేసిన ఈ ప్రదేశంలో నల్ల చలువరాతితో స్మారక కేంద్రం నిర్మించారు. ఇక్కడ 12 అడుగుల ఎత్తుతో ఉండే వివేకానందుడి కాంస్య విగ్రహం ప్రత్యేక ఆకర్షణగా నిలుస్తుంది. 1970వ సంవత్సరంలో అప్పటి రాష్ట్రపతి వి.వి.గిరి ఈ విగ్రహాన్ని ఆవిష్కరించారు. ఈ వివేకానందుడి రాక్‌కు కొంత దూరంలో పార్వతిదేవి పరమశివుడిని పెళ్లాడేందుకు తపస్సుచేసిన ప్రాంతం, అక్కడ శిలారూపంలోని ఆమె పాద ముద్రికలను వీక్షించవచ్చు.\n\nఆ తరువాత చూడాల్సింది \"తిరువళ్లువర్ విగ్రహం\". వివేకానంద రాక్‌కు సమీపంలోని ఈ విగ్రహం 133 అడుగుల ఎత్తుతో ఉంటుంది. దీనిని 2000 సంవత్సరంలో తమిళనాడు ముఖ్యమంత్రి డాక్టర్ కరుణానిధి ఆవిష్కరించారు. ఈ తిరువళ్లువర్ విగ్రహం బరువు ఏడువేల టన్నులు కాగా.. చాలా పొడవైన ఈ విగ్రహాన్ని దర్శించేందుకు పర్యాటకులు పడవలలో వెళ్లాల్సిందే. ఇది ఆసియాలోని ఎత్తైన విగ్రహాలలో ఒకటిగా పేరుగాంచింది.\n\n\"మహాత్మాగాంధీ స్మారక మంటపం\" చూడదగ్గ మరో ప్రదేశం. గాంధీజీ అస్థికల పాత్రను ఉంచిన స్థలంలో 1954వ సంవత్సరంలో ఈ స్మారక మంటపాన్ని నిర్మించారు. మహాత్ముడి జయంతి అయిన అక్టోబర్ 2 మధ్యాహ్నం 12 గంటల సమయంలో సూర్య కిరణాలు ఆయన అస్థికలను స్పృశించేలా అద్భుతంగా నిర్మించారు.\n\nబాణాసురుడిని సంహరించిన అమ్మవారి \"కుమరి ఆలయం\" చూడదగ్గ మరో పర్యాటక ప్రదేశం. మూడువైపులా ఎత్తైన గోడలున్న ఈ ఆలయంలో మూడు ప్రాకారాలున్నాయి. ఆలయంలోని ముగ్ధ మోహనదేవి విగ్రహం భక్తులను పరవశింపజేసేలా ఉంటుంది. ఒకప్పుడు దేవి ముక్కెరలోని రత్నపు కాంతి నావికులను ఆకర్షించి నావలు రేవులోని బండరాళ్లను ఢీకొనేవని చెబుతుంటారు. బంగాళా ఖాతానికి అభిముఖంగా ఉండే ఈ ఆలయ ద్వారాన్ని ఎల్లప్పుడూ మూసే ఉంచుతారు. సంవత్సరంలో ఓ నాలుగైదుసార్లు మాత్రమే ఉత్సవాల సందర్భంగా తెరుస్తారు.\n\nపురాణ కథనాల ప్రకారం కుమరి ఆలయంలో దేవతగా కొలువబడుతున్న కన్యాదేవి, పరమశివుడిని వివాహం చేసుకునేందుకు సిద్ధపడిందట. అయితే ముహూర్తం సమయానికి కూడా శివుడు రాకపోవటంతో విందుకు సిద్ధంచేసి పెట్టుకున్న బియ్యం రాశులను, మిగిలిన వస్తువులను అలాగే ఉంచేశారట. కాలక్రమంలో అవే చిన్న చిన్న రాళ్లుగా, బండలుగా మారిపోయాయని స్థానికుల నమ్మకం. అందుకే ఇప్పటికీ కన్యాకుమారి సముద్రం ఒడ్డున బియ్యాన్ని పోలిన సన్నటి రాళ్లు కనిపిస్తుంటాయని చెబుతుంటారు.\n\nఅదలా ఉంచితే.. కన్యాకుమారివద్దనున్న దక్షిణ భారతదేశాని చివరి సరిహద్దు అయిన ఇందిరాపాయింట్ చూసేందుకు దేశం నలుమూలలనుంచే కాకుండా, విదేశాల నుంచి కూడా పర్యాటకులు తరలివస్తుంటారు. ముఖ్యంగా ఇక్కడి సూర్యోదయం, సూర్యాస్తమయాలు కట్టిపడేస్తాయని చెప్పవచ్చు. అలాగే కన్యాకుమారి శివార్లలోని ఉదయగిరి కోట, విట్టకొట్టాయ్ కోటలు చూడదగ్గవే. కన్యాకుమారికి పది కిలోమీటర్ల దూరంలో ఉండే తమిళులకు ప్రీతిపాత్రమైన స్వామితోప్ పతి ఆలయం చూడదగ్గదే.\n\nప్రముఖ పర్యాటక ప్రదేశంగా వెలుగొందుతున్న కన్యాకుమారి \"రాక్ లాబ్‌స్టర్స్\" అని పిలిచే భారీ సైజు రొయ్యలకు కూడా ప్రసిద్ధి చెందినది. సగటున రెండు కేజీల బరువుండే ఈ లాబ్‌స్టర్ల ధర 5 వేల రూపాయల పైమాటే. కేంద్ర సముద్ర మత్స్య పరిశోధనా సంస్థ వాణిజ్య ప్రాతిపదికన కేజ్ కల్చర్‌ద్వారా ప్రత్యేకంగా పెంచబడే ఈ లాబ్‌స్టర్లను ఎక్కువగా జపాన్, హాంకాంగ్ లాంటి ప్రాంతాలకు ఎగుమతి చేస్తుంటారు.\n\nకన్యాకుమారి, మండపం, కేరళలోని విళింజం వంటి తీర ప్రాంతాల్లోనే ఈ లాబ్‌స్టర్లు ఎక్కువగా దొరుకుతుంటాయి. తీరం నుంచి 3 కిలోమీటర్ల దూరం వరకు సముద్రంలో ఉండే రాళ్ల చుట్టూనే ఉంటాయి కాబట్టే వీటికి రాక్‌ లాబ్‌స్టర్స్‌ అనే పేరు వచ్చింది. ఇవి రాళ్ల చుట్టూ ఉంటాయి కాబట్టి రొయ్యల్లా ట్రాలింగ్‌ చేసి మొత్తం ఊడ్చి పట్టేయడం సాధ్యపడదు. వేరే చేపల కోసం వేసిన వలల్లో ఇవి పడుతూ ఉంటాయి. సెప్టెంబరు-జనవరి మధ్య ఎక్కువగా లభించే వీటిని పట్టుకునేందుకు మత్స్యకారులు కొన్ని ప్రత్యేక పద్ధతులు అవలంభిస్తుంటారు.\n\nచెన్నై నగరానికి 743 కిలోమీటర్ల దూరంలో ఉండే కన్యాకుమారి ఎలా వెళ్లాలంటే.. విమాన మార్గంలో అయితే, మధురై నుంచి 250 కిలోమీటర్లు, తిరువనంతపురం నుంచి 90 కిలోమీటర్ల దూరం ప్రయాణించి వెళ్లవచ్చు. చెన్నై నుంచే కాకుండా దేశంలోని ప్రధాన నగరాలైన ఢిల్లీ, ముంబయి, కోల్‌కతాల నుంచి కన్యాకుమారికి నేరుగా రైలు సౌకర్యం ఉంది. తమిళనాడులోని అన్ని ప్రధాన పట్టణాలనుంచి రోడ్డు మార్గంలో ప్రయాణించి కన్యాకుమారి చేరుకోవచ్చు.\n\nవసతి విషయానికి వస్తే.. కన్యాకుమారిలో పలు చిన్న, పెద్ద హోటళ్లు అందుబాటులో ఉన్నాయి. అలాగే తమిళనాడు రాష్ట్ర పర్యాటక శాఖవారి హోటల్, దేవస్థానంవారి కాటేజీలు, ట్రావెలర్స్ బంగళా, అతిథి గృహాలు.. పర్యాటకులకు అందుబాటులో ఉన్నాయి. ఇంకా రైల్వేస్టేషన్‌లో రిటైరింగ్ రూములు కూడా వసతికి వీలుగా ఉన్నాయి.\n',tourism
'మంచును కుప్పగా రాశి పోసినట్లుగా ఉండే పర్వతాలు, దట్టంగా పరచుకున్నట్లుగా ఉండే ఆ మంచు పర్వతాల మీద సూర్యకిరణాలు పడి మెరిసిపోతూ వెండికొండలన్న విశేషణానికి అక్షరాలా అర్థాన్నిస్తున్నట్లుగా ఉండే ప్రకృతి సౌందర్యం సిమ్లాకు సొంతం. ఎటుచూసినా హిమాలయ పర్వత శ్రేణులు, లోయలు, క్రమశిక్షణతో పెరిగినట్లుగా ఉండే ఫైన్, ఓక్ చెట్లు అడుగడుగునా సిమ్లాలో ప్రత్యక్షమవుతాయి. స్నో స్కీయింగ్ చేయాలనుకునేవారికి ఇది ఓ స్వర్గధామమే.\n\nసిమ్లానుంచి కుఫ్రి వెళ్లేదారి అంతా ఒకవైపు ఆకాశాన్నంటే పర్వతాలు, మరోవైపు లోతెంతో కూడా అంతుపట్టలేని అగాథాలుంటాయి. ఈ పర్వత శ్రేణులన్నీ మంచుదుప్పటి కప్పుకున్నట్లుగా ఉంటే, లోయలన్నీ రంగు రంగుల సీతాకోక చిలుకల్లా ఉంటాయి. వింటర్ స్పోర్ట్స్‌కు కేంద్రమైన సిమ్లాలో ప్రతి ఏడాది ఫిబ్రవరి నెలలో స్పోర్ట్స్ వేడుకలు అంగరంగ వైభవంగా జరుగుతాయి.\n\nసిమ్లా పట్టణం ఓ కొండ వాలులో విస్తరించి ఉంటుంది. అర్ధచంద్రాకారపు పర్వత సానువుల పై భాగంలో ఉండే ఈ పట్టణంలో ఎటుచూసినా ఫైన్, దేవదారు చెట్లు ఒకదాన్ని మించి మరొకటి ఆకాశాన్నంటాలన్న తాపత్రయంతో పెరుగుతున్నట్లుగా ఉంటాయి. అయితే శీతాకాలంలో మాత్రం ఈ చెట్లను మంచుదుప్పటి కప్పేసి, ముగ్గుబుట్ట తలపై కుమ్మరించుకున్న పాపాయిల్లాగా ఉంటాయి. ఇక్కడి ఇళ్లన్నీ దూరంనుంచి చూస్తే ఒకదానిపై ఒకటి పేర్చినట్లుగా ఉంటాయి.\nహాట్ వాటర్ స్ప్రింగ్ మాయ..!\nఈ వేడినీటి గుండంలోని నీరు తప్ప దాని చుట్టుపక్కల పరిసరాలన్నీ రక్తం గడ్డకట్టించేంతగా చల్లగా ఉంటాయి. అయితే ఈ వేడినీటి గుండంలోని నీరు మాత్రం మరుగుతూ ఉంటాయి. ఈ నీటిలో సల్ఫర్ ఉన్న కారణంగా రసాయనిక చర్య జరిగి అలా జరుగుతూ ఉంటుందట. అందుకే ఇక్కడ స్నానం చేస్తే..\n\n\nసిమ్లా వెళ్లినవారు మొట్టమొదటగా దర్శించేది మాల్ రోడ్‌నే. మాల్ సెంటర్ ఇక్కడ ఓ ప్రత్యేక ఆకర్షణ. షాపింగ్ చేసినా, చేయకపోయినా అంతా తిరిగి చూసేందుకు పర్యాటకులు ఎక్కువగా ఇష్టపడుతుంటారు. గుర్రమెక్కి మాల్ అంతా చుట్టి, పనిలో పనిగా ఒక ఫొటో తీసుకుంటే ఆ మధురానుభూతే వేరు. సిమ్లాలోను, దాని చుట్టుప్రక్కల ప్రాంతాలలోనూ ఆపిల్ తోటలు ఎక్కువగా ఉంటాయి. పర్యాటకులు ఈ పండ్లను కోసుకుంటున్నా స్థానికులు ఏమీ అనరు. అయితే పండు కాకుండా పచ్చికాయను మాత్రం ముట్టుకుంటే అస్సలు ఒప్పుకోరు.\n\nసిమ్లాలో ముఖ్యంగా దర్శించాల్సిన వాటిలో హిమాలయా పర్వతాలు అత్యద్భుతంగా కనిపించే స్కాండల్ పాయింట్, చర్చి, లైబ్రరీ, లక్కడ్ బజార్.. తదితరాలు ముఖ్యమైనవి. లక్కడ్ బజార్‌లో కొయ్యలతో చేసిన హస్తకళల వస్తువులు విరివిగా దొరుకుతాయి. స్కాండల్ పాయింట్ నుంచి జనరల్ పోస్ట్ ఆఫీస్ వైపు కాస్త దూరం నడిస్తే కాలాబరి ఆలయం వస్తుంది. ఇందులో ఉన్న దేవత శ్యామలా దేవి. ఈ దేవత నుంచే సిమ్లాకు ఆ పేరు వచ్చినట్లు స్థానికులు చెబుతుంటారు.\n\nసిమ్లాలోనే ఉన్న జాకూ ఆలయం ఉన్న శిఖరం కూడా ప్రత్యేకంగా చూసి తీరాల్సిందే. ఇక్కడి నుంచి చూస్తే సిమ్లా అంతా కళ్లముందు సాక్షాత్కరిస్తుంది. ఇక్కడే హనుమాన్ ఆలయం కూడా ఉంది. ఈ ఆలయానికి చేరుకోవాలంటే కాస్త ఓపికతో నడిచి వెళ్లాల్సి ఉంటుంది. నడవలేనివారి కోసం గుర్రాలు, ట్యాక్సీలు కూడా అందుబాటులో ఉంటాయి.\n\nఇక ఇక్కడి స్టేట్ మ్యూజియంలో హిమాచల్‌ప్రదేశ్‌కు చెందిన పురాతన, చారిత్రక ప్రాధాన్యం ఉన్న శిల్పాలు, పెయింటింగ్స్ ఉన్నాయి. భారతీయ సంస్కృతిని కళ్లకు కట్టినట్లు చూపించే ఈ మ్యూజియంలో ఆసక్తి కలవారికి సమయం ఎలా గడిచిపోతోందో కూడా అంతుపట్టకుండా ఇట్టే గడిచిపోతుంది.\nమంచును కుప్పగా రాశి పోసినట్లుగా ఉండే పర్వతాలు, దట్టంగా పరచుకున్నట్లుగా ఉండే ఆ మంచు పర్వతాల మీద సూర్యకిరణాలు పడి మెరిసిపోతూ వెండికొండలన్న విశేషణానికి అక్షరాలా అర్థాన్నిస్తున్నట్లుగా ఉండే ప్రకృతి సౌందర్యం సిమ్లాకు సొంతం. ఎటుచూసినా హిమాలయ పర్వత శ్రేణులు, లోయలు, క్రమశిక్షణతో పెరిగినట్లుగా ఉండే ఫైన్, ఓక్ చెట్లు అడుగడుగునా సిమ్లాలో ప్రత్యక్షమవుతాయి. స్నో స్కీయింగ్ చేయాలనుకునేవారికి ఇది ఓ స్వర్గధామమే.\n\nసిమ్లానుంచి కుఫ్రి వెళ్లేదారి అంతా ఒకవైపు ఆకాశాన్నంటే పర్వతాలు, మరోవైపు లోతెంతో కూడా అంతుపట్టలేని అగాథాలుంటాయి. ఈ పర్వత శ్రేణులన్నీ మంచుదుప్పటి కప్పుకున్నట్లుగా ఉంటే, లోయలన్నీ రంగు రంగుల సీతాకోక చిలుకల్లా ఉంటాయి. వింటర్ స్పోర్ట్స్‌కు కేంద్రమైన సిమ్లాలో ప్రతి ఏడాది ఫిబ్రవరి నెలలో స్పోర్ట్స్ వేడుకలు అంగరంగ వైభవంగా జరుగుతాయి.\n\nసిమ్లా పట్టణం ఓ కొండ వాలులో విస్తరించి ఉంటుంది. అర్ధచంద్రాకారపు పర్వత సానువుల పై భాగంలో ఉండే ఈ పట్టణంలో ఎటుచూసినా ఫైన్, దేవదారు చెట్లు ఒకదాన్ని మించి మరొకటి ఆకాశాన్నంటాలన్న తాపత్రయంతో పెరుగుతున్నట్లుగా ఉంటాయి. అయితే శీతాకాలంలో మాత్రం ఈ చెట్లను మంచుదుప్పటి కప్పేసి, ముగ్గుబుట్ట తలపై కుమ్మరించుకున్న పాపాయిల్లాగా ఉంటాయి. ఇక్కడి ఇళ్లన్నీ దూరంనుంచి చూస్తే ఒకదానిపై ఒకటి పేర్చినట్లుగా ఉంటాయి.\nహాట్ వాటర్ స్ప్రింగ్ మాయ..!\nఈ వేడినీటి గుండంలోని నీరు తప్ప దాని చుట్టుపక్కల పరిసరాలన్నీ రక్తం గడ్డకట్టించేంతగా చల్లగా ఉంటాయి. అయితే ఈ వేడినీటి గుండంలోని నీరు మాత్రం మరుగుతూ ఉంటాయి. ఈ నీటిలో సల్ఫర్ ఉన్న కారణంగా రసాయనిక చర్య జరిగి అలా జరుగుతూ ఉంటుందట. అందుకే ఇక్కడ స్నానం చేస్తే..\n\n\nసిమ్లా వెళ్లినవారు మొట్టమొదటగా దర్శించేది మాల్ రోడ్‌నే. మాల్ సెంటర్ ఇక్కడ ఓ ప్రత్యేక ఆకర్షణ. షాపింగ్ చేసినా, చేయకపోయినా అంతా తిరిగి చూసేందుకు పర్యాటకులు ఎక్కువగా ఇష్టపడుతుంటారు. గుర్రమెక్కి మాల్ అంతా చుట్టి, పనిలో పనిగా ఒక ఫొటో తీసుకుంటే ఆ మధురానుభూతే వేరు. సిమ్లాలోను, దాని చుట్టుప్రక్కల ప్రాంతాలలోనూ ఆపిల్ తోటలు ఎక్కువగా ఉంటాయి. పర్యాటకులు ఈ పండ్లను కోసుకుంటున్నా స్థానికులు ఏమీ అనరు. అయితే పండు కాకుండా పచ్చికాయను మాత్రం ముట్టుకుంటే అస్సలు ఒప్పుకోరు.\n\nసిమ్లాలో ముఖ్యంగా దర్శించాల్సిన వాటిలో హిమాలయా పర్వతాలు అత్యద్భుతంగా కనిపించే స్కాండల్ పాయింట్, చర్చి, లైబ్రరీ, లక్కడ్ బజార్.. తదితరాలు ముఖ్యమైనవి. లక్కడ్ బజార్‌లో కొయ్యలతో చేసిన హస్తకళల వస్తువులు విరివిగా దొరుకుతాయి. స్కాండల్ పాయింట్ నుంచి జనరల్ పోస్ట్ ఆఫీస్ వైపు కాస్త దూరం నడిస్తే కాలాబరి ఆలయం వస్తుంది. ఇందులో ఉన్న దేవత శ్యామలా దేవి. ఈ దేవత నుంచే సిమ్లాకు ఆ పేరు వచ్చినట్లు స్థానికులు చెబుతుంటారు.\n\nసిమ్లాలోనే ఉన్న జాకూ ఆలయం ఉన్న శిఖరం కూడా ప్రత్యేకంగా చూసి తీరాల్సిందే. ఇక్కడి నుంచి చూస్తే సిమ్లా అంతా కళ్లముందు సాక్షాత్కరిస్తుంది. ఇక్కడే హనుమాన్ ఆలయం కూడా ఉంది. ఈ ఆలయానికి చేరుకోవాలంటే కాస్త ఓపికతో నడిచి వెళ్లాల్సి ఉంటుంది. నడవలేనివారి కోసం గుర్రాలు, ట్యాక్సీలు కూడా అందుబాటులో ఉంటాయి.\n\nఇక ఇక్కడి స్టేట్ మ్యూజియంలో హిమాచల్‌ప్రదేశ్‌కు చెందిన పురాతన, చారిత్రక ప్రాధాన్యం ఉన్న శిల్పాలు, పెయింటింగ్స్ ఉన్నాయి. భారతీయ సంస్కృతిని కళ్లకు కట్టినట్లు చూపించే ఈ మ్యూజియంలో ఆసక్తి కలవారికి సమయం ఎలా గడిచిపోతోందో కూడా అంతుపట్టకుండా ఇట్టే గడిచిపోతుంది.\n',tourism
'డిసెంబర్ నెల వచ్చిందంటే చాలు... ఈ ప్రాంతం కొత్త అందాలను పులుముకుంటుంది. ఇక్కడికి రోడ్డు మార్గం గుండా ప్రయాణించే పర్యాటకులకు దారి పొడవునా అనేక దృశ్యాలు కన్నులపండుగ చేస్తాయి. సంధ్యవేళల్లో జాలువారే సున్నితపు సూర్యకిరణాలు సృష్టించే అద్భుతాలను నీలాల అఖాతపు సోయగాలతో కలిపి చూసే అదృష్టం వీరికే లభిస్తుంది. ఇంతటి ఆనందాన్ని, ఆహ్లాదకరమైన వాతావరణాన్ని అందించేదే \"మహాబలిపురం\" సముద్ర తీర ప్రాంతం.\n\nభారతీయ ప్రాచీన శిల్పకళా వైభవాన్ని, ఆనాటి పల్లవ రాజుల నైపుణ్యాన్ని, వారి ఘనమైన చారిత్రక సంపదను తరతరాలుగా పర్యాటకులకు పంచి పెడుతున్న గొప్ప గొప్ప గోపురాల సముద్ర తీర పట్టణమే మహాబలిపురం. ఇక్కడ నిర్వహించే వార్షిక వేడుకలకు \"డాన్స్ ఫెస్టివల్\"గా అంతర్జాతీయ ఖ్యాతి ఉంది.\n\nఈ డాన్స్ ఫెస్టివల్ ప్రతి సంవత్సరం డిసెంబర్ 25వ తేదీ క్రిస్మస్ పండుగ రోజున ప్రారంభమై కొత్త సంవత్సరంలోని మొదటి నెల పొడవునా అన్ని శనివారాలలోనూ జరుగుతుంటుంది. ఈ వేడుకలు తమిళనాడు పర్యాటకశాఖవారి ఆధ్వర్యంలో ఫిబ్రవరి నెల మొదటి వారందాకా జరుగుతాయి.\n\nచెన్నై నుంచి మహాబలిపురానికి వెళ్లే రోడ్డు మార్గం పొడవునా బంగాళాఖాతపు నీలి అలల సవ్వడులు... రాతి కట్టడపు విశేషాలు పర్యాటకులను విశేషంగా ఆకర్షిస్తుంటాయి. ముఖ్యంగా రోడ్డు మార్గం ద్వారా ప్రయాణించేవారు సాయంత్రాలను ఎంచుకుంటే మరీ మంచిది. ఎందుకంటే సూర్యుడు అస్తమించేటప్పుడు ఆ తీర ప్రాంతంలో వీచే చల్లటిగాలులు మనసుకు చాలా స్వాంతన కలిగిస్తాయి.\nకృష్ణ లీలా విన్యాస సమ్మేళనం\nమహాబలిపురంలో రాతితో నిర్మితమైన పలు ఆలయాల్లో \"కృష్ణ మండపం\" చెప్పుకోదగ్గది. శ్రీకృష్ణుడి లీలా విన్యాసాలను గుర్తుకు తెచ్చే సన్నివేశాలు ఈ శిల్పాలలో మనకు దర్శనమిస్తాయి. కృష్ణుడు గోవర్ధనగిరిని ఎత్తడం వాటిలో ఒకటి కాగా.. అలాగే కృష్ణుడికి ఇష్టమైన వెన్నముద్ద..\n\n\nమహాబలిపురం చరిత్రను చూస్తే... దక్షిణ భారతదేశానికి చెందిన \"మామల్ల\" అనే పల్లవ రాజు పరిపాలించిన ఈ సముద్ర తీర ప్రాంత పట్టణం, ఆ రాజు పేరుమీదనే \"మామల్లాపురం\"గా స్థిరపడింది. కాలక్రమంలో అదే \"మహాబలిపురం\"గా రూపుదాల్చింది. కంచి పట్టణం రాజధానిగా పరిపాలించిన ఆనాటి రాజులు.. విదేశీ నిపుణులను రప్పించి, స్వదేశీ కళాకారుల చేయూతతో ఈ సాగరతీరంలోని అద్భుతమైన రాతి కట్టడాలను సృష్టించారు.\n\nఆనాటి పల్లవ రాజుల కళాత్మక వైభవానికి నిదర్శనంగా.. నేటికీ చెక్కు చెదరకుండా ఉండే రాతి కట్టడాలు మనకు స్వాగతం చెబుతుంటాయి. ఇక్కడ ప్రసిద్ధిచెందిన ఏకశిలా దేవాలయాల అద్భుతమైన పనితనానికి ఎంతోమంది శిల్పులు, శిల్పకళా నిపుణులు పరవశించిపోతుంటారు.\n\nమహాబలిపురం అంటే వెంటనే మనకు గుర్తొచ్చేది.. ఆ తీర ప్రాంతంలో వెలసిన దేవాలయమే. ఈ ఆలయం నుంచే పర్యాటకుల సందర్శన మొదలవుతుంది. భారతీయ పురాణ గాథలు, పాత్రలను తలపించే శిల్ప సౌందర్యాన్ని తనలో ఇముడ్చుకున్న ఈ ఆలయంపై అనేకమంది దేవతలు, దేవుళ్ల విగ్రహాలతోపాటు.. పలువురు నృత్య కళాకారిణుల విగ్రహాలు చెక్కబడి ఉన్నాయి.\n\nడిసెంబర్ నెల వచ్చిందంటే చాలు... ఈ ప్రాంతం కొత్త అందాలను పులుముకుంటుంది. ఇక్కడికి రోడ్డు మార్గం గుండా ప్రయాణించే పర్యాటకులకు దారి పొడవునా అనేక దృశ్యాలు కన్నులపండుగ చేస్తాయి. సంధ్యవేళల్లో జాలువారే సున్నితపు సూర్యకిరణాలు సృష్టించే అద్భుతాలను నీలాల అఖాతపు సోయగాలతో కలిపి చూసే అదృష్టం వీరికే లభిస్తుంది. ఇంతటి ఆనందాన్ని, ఆహ్లాదకరమైన వాతావరణాన్ని అందించేదే \"మహాబలిపురం\" సముద్ర తీర ప్రాంతం.\n\nభారతీయ ప్రాచీన శిల్పకళా వైభవాన్ని, ఆనాటి పల్లవ రాజుల నైపుణ్యాన్ని, వారి ఘనమైన చారిత్రక సంపదను తరతరాలుగా పర్యాటకులకు పంచి పెడుతున్న గొప్ప గొప్ప గోపురాల సముద్ర తీర పట్టణమే మహాబలిపురం. ఇక్కడ నిర్వహించే వార్షిక వేడుకలకు \"డాన్స్ ఫెస్టివల్\"గా అంతర్జాతీయ ఖ్యాతి ఉంది.\n\nఈ డాన్స్ ఫెస్టివల్ ప్రతి సంవత్సరం డిసెంబర్ 25వ తేదీ క్రిస్మస్ పండుగ రోజున ప్రారంభమై కొత్త సంవత్సరంలోని మొదటి నెల పొడవునా అన్ని శనివారాలలోనూ జరుగుతుంటుంది. ఈ వేడుకలు తమిళనాడు పర్యాటకశాఖవారి ఆధ్వర్యంలో ఫిబ్రవరి నెల మొదటి వారందాకా జరుగుతాయి.\n\nచెన్నై నుంచి మహాబలిపురానికి వెళ్లే రోడ్డు మార్గం పొడవునా బంగాళాఖాతపు నీలి అలల సవ్వడులు... రాతి కట్టడపు విశేషాలు పర్యాటకులను విశేషంగా ఆకర్షిస్తుంటాయి. ముఖ్యంగా రోడ్డు మార్గం ద్వారా ప్రయాణించేవారు సాయంత్రాలను ఎంచుకుంటే మరీ మంచిది. ఎందుకంటే సూర్యుడు అస్తమించేటప్పుడు ఆ తీర ప్రాంతంలో వీచే చల్లటిగాలులు మనసుకు చాలా స్వాంతన కలిగిస్తాయి.\nకృష్ణ లీలా విన్యాస సమ్మేళనం\nమహాబలిపురంలో రాతితో నిర్మితమైన పలు ఆలయాల్లో \"కృష్ణ మండపం\" చెప్పుకోదగ్గది. శ్రీకృష్ణుడి లీలా విన్యాసాలను గుర్తుకు తెచ్చే సన్నివేశాలు ఈ శిల్పాలలో మనకు దర్శనమిస్తాయి. కృష్ణుడు గోవర్ధనగిరిని ఎత్తడం వాటిలో ఒకటి కాగా.. అలాగే కృష్ణుడికి ఇష్టమైన వెన్నముద్ద..\n\n\nమహాబలిపురం చరిత్రను చూస్తే... దక్షిణ భారతదేశానికి చెందిన \"మామల్ల\" అనే పల్లవ రాజు పరిపాలించిన ఈ సముద్ర తీర ప్రాంత పట్టణం, ఆ రాజు పేరుమీదనే \"మామల్లాపురం\"గా స్థిరపడింది. కాలక్రమంలో అదే \"మహాబలిపురం\"గా రూపుదాల్చింది. కంచి పట్టణం రాజధానిగా పరిపాలించిన ఆనాటి రాజులు.. విదేశీ నిపుణులను రప్పించి, స్వదేశీ కళాకారుల చేయూతతో ఈ సాగరతీరంలోని అద్భుతమైన రాతి కట్టడాలను సృష్టించారు.\n\nఆనాటి పల్లవ రాజుల కళాత్మక వైభవానికి నిదర్శనంగా.. నేటికీ చెక్కు చెదరకుండా ఉండే రాతి కట్టడాలు మనకు స్వాగతం చెబుతుంటాయి. ఇక్కడ ప్రసిద్ధిచెందిన ఏకశిలా దేవాలయాల అద్భుతమైన పనితనానికి ఎంతోమంది శిల్పులు, శిల్పకళా నిపుణులు పరవశించిపోతుంటారు.\n\nమహాబలిపురం అంటే వెంటనే మనకు గుర్తొచ్చేది.. ఆ తీర ప్రాంతంలో వెలసిన దేవాలయమే. ఈ ఆలయం నుంచే పర్యాటకుల సందర్శన మొదలవుతుంది. భారతీయ పురాణ గాథలు, పాత్రలను తలపించే శిల్ప సౌందర్యాన్ని తనలో ఇముడ్చుకున్న ఈ ఆలయంపై అనేకమంది దేవతలు, దేవుళ్ల విగ్రహాలతోపాటు.. పలువురు నృత్య కళాకారిణుల విగ్రహాలు చెక్కబడి ఉన్నాయి.\n\n\n',tourism
'ధ్యాత్మిక కేంద్రాలకు నిలయం హిమాలయాలు. అనేక పుణ్యక్షేత్రాలు హిమాలయ ప్రాంతాల్లో ఉన్నాయి. వాటిలో ముఖ్యమైనది ఋషికేష్. ఉత్తరాంచల్ రాష్ట్రంలోని తెహ్రి, ఘర్వాల్ ప్రదేశంలోని ఋషికేష్ పుణ్యక్షేత్రం. ఇక్కడ అనేక ఆశ్రమాలున్నాయి. ఆ ఆశ్రమాలలో ఉండే సాధువులు, పక్కనే ప్రవహించే గంగానదికి వారు చేసే పూజలు ఇక్కడ ప్రత్యేక ఆకర్షణ.\n\nఋషికేష్ నేడు అంతర్జాతీయ ఖ్యాతి వహించిన ఆధ్యాత్మిక కేంద్రం. యోగ, ధ్యానంకోసం ఇక్కడికి వస్తారు. సాహస క్రీడలకు ఋషికేష్ వచ్చేవారున్నారు. హిమాలయాలనుండి జరజరా కిందికి దిగివస్తున్న గంగానది ప్రవాహవేగం అధికంగా ఉంటుంది ఇక్కడ. అటువంటి గంగానది ఒడిమీద తేలుతూ వెళ్లడమనేది ఒక క్రీడ. ఎముకలు కొరికే చలిలో ఆ నీటిమీద రాఫ్టింగ్ చేయడం ఒక సాహసంతో కూడిన అనుభవం.\n\nపలు విభాగాల యోగాలను ఇక్కడ నేర్చుకోవచ్చు. ఆరోగ్యం కోసం యోగా అనే సూత్రాన్ని ప్రపంచానికి తెలియజెప్పిన గురువులు ఇక్కడ ఉన్నారు. ఋషికేస్ లో వేకువ జామున లేవాల్సిందే. అప్పటికే యోగా కేంద్రాలన్నింటిలో దినచర్య మొదలై ఉంటుంది. మరోవైపు గంగానదికి భక్తిభావంతో హారతులిస్తుంటారు.\n\nఆధ్యాత్మిక చింతన అస్సలు లేనివారు ఋషికేష్‌ని ఎంచుకోవద్దు. అడుగడుగునా హిందూ దేవతామూర్తులు కనిపించే వాతావరణం, భగవన్నామస్మరణతో తేలియాడే ప్రదేశం ఇది. విదేశీయులు తమ మతం మరచి అక్కడి ఆధ్యాత్మిక అనుభవం ఆస్వాదిస్తారు. ఆ స్థాయి మనస్తత్వం లేనివారు ఋషికేష్‌కు వెళ్లకపోవడమే మంచిది. పైగా మాంసాహారం నిషిద్ద ప్రదేశం ఇది. మత్తుపానీయాలకు తావు లేదు. కేవలం వినోదం కోరుకునే జంటలు దూరంగా ఉండాల్సిన ప్రదేశం ఋషికేష్.\n\nఢిల్లీ నుంచి బస్సు, రైలు ప్రయాణం చేసి డెహ్రాడూన్ చేరవచ్చు. డెహ్రాడూన్ కి విమాన సౌకర్యం కూడా ఉంది. మరింకెందుకాలస్యం.. ఆ ఆధ్యాత్మిక అనుభూతిని మీరు పొందండి.\n',tourism
'ప్రకృతి శోభకు పులకించిపోయిన సూర్యదేవుడు తన కిరణాలనే చేతులతో ఈ ప్రాంతాన్ని తేజోవంతం చేస్తుంటాడు. ఈ ప్రాంతంలోని మంచు కొండలమీద నుంచి దూకే జలప్రవాహాల గంభీర ధ్వనులు వేదాల ఘోషలాగా వినిపిస్తుంటాయి. అక్కడి సెలయేళ్ల ధ్వనులు మృదంగ నాదాల్లా హాయిగా ఉంటాయి. గాలి తాకిడికి ఆ ప్రాంతంలో శబ్దంచేసే చెట్ల కొమ్మలు పిల్లనగ్రోవి నాదాలై సుస్వరాలు వినిపిస్తుంటాయి. ఎన్నో అందాలు, మరెన్నో ప్రత్యేకతలతో నిండి ఉన్న ఈ ప్రాంతపు శోభ వర్ణించాలంటే మాటలు చాలవు. ఇంతటి సౌందర్యాన్ని తనలో దాచుకున్న ప్రాంతమే \"లడక్\".\n\nజమ్మూకాశ్మీర్ రాష్ట్రంలోగల ఈ \"లడక్\" ప్రాంతానికి ఉన్న ప్రత్యేకత ప్రపంచంలోని మరే ప్రాంతానికి లేదనే చెప్పవచ్చు. ఎందుకంటే.. ప్రపంచంలోనే ఎత్తయిన పర్వతశ్రేణుల జాబితాలో ఉన్న హిమాలయా, కారకోరమ్ పర్వతాల మధ్య ఇది విస్తరించి ఉంది కాబట్టి. హిమాలయాల నుంచి వచ్చే శీతల గాలుల కారణంగా సంవత్సరం పొడవునా ఈ ప్రాంతంలో వాతావరణం చల్లగా, హాయిగా ఉంటుంది. లడక్‌లోని కార్గిల్ ప్రాంతం సముద్ర మట్టానికి 9వేల అడుగుల ఎత్తులో ఉండగా, కారకోరమ్ సమీపంలోని సాసెర్ కంగ్రి ప్రాంతం 25 వేల అడుగుల ఎత్తులో ఉంది.\n\nలడక్‌ ప్రాంతాన్ని గతంలో చాలామంది రాజులు చిన్న చిన్న రాజ్యాలను ఏర్పాటు చేసుకుని పరిపాలించారు. వారిలో ఫియాంగ్‌, హెమిస్‌, చిబ్రా అనేవారు ముఖ్యులు. బౌద్ధమత విస్తరణకు ముందుగానే వీరు అనేక మతాలకు ప్రాణం పోసిన దాఖలాలు కూడా ఇక్కడ కనిపిస్తుంటాయి. ఈ ప్రాంతంలో అనేక తెగలు కూడా మనుగడ సాగించాయనీ.. ఆ సమయంలో వారు ఎన్నో దేవాలయాలను సైతం నిర్మించారని పూర్వీకుల కథనం.\nఎండ బాగా కాయాలి దేవుడా..!\nఇక్కడి ప్రజలు వర్షాలు కురవాలని కోరుకోరు. ఎండ బాగా కాయాలని మాత్రమే వారు కోరుకుంటారు. ఎందుకంటే... ఎండ బాగా కాస్తే మంచు కరిగి నీరుగామారి తమ పంటలకు కావల్సినంత అందుతుందన్న ఆశే అందుకు కారణం. అయితే వారి ప్రార్థనలను ఆ దేవుడు ఆలకించాడో ఏమోగానీ.. ఇక్కడ ఏడాది..\n\n\nఅలాంటి వాటిలో ఐదు దేవాలయాల సమూహమైన \"అల్చి\" ప్రార్థనా స్థలం ఒకటి. ఈ ఆలయాల లోపలి అద్భుతమైన వర్ణచిత్రాలను చూసినట్లయితే ఆశ్చర్యం కలిగించకమానవు. 11 లేదా 12వ శతాబ్ద కాలానికి చెందిన ఈ ఆలయంలో పూజాదికాలు నిలిచిపోయి చాలా సంవత్సరాలు గడుస్తున్నప్పటికీ.. \"లికిర్\" మత ప్రముఖులు కొంతమంది వీటిని ఇప్పటికీ సంరక్షిస్తుండటం విశేషంగా చెప్పుకోవచ్చు.\n\nలడక్‌లో చూడదగ్గ పర్యాటక ప్రదేశాల విషయానికి వస్తే.. ముఖ్యంగా చెప్పుకోవాల్సింది సింధులోయ నాగరికతా చిహ్నాలు. దీనికి నిదర్శనంగా నిలిచిన లడక్‌లోని \"లెహ్\" అనే ప్రాంతానికి చాలా చారిత్రక ప్రాధాన్యం కలిగి ఉంది. 17వ శతాబ్దంలో సెంగె నంగ్యాల్ అనే రాజు ఇక్కడ నిర్మించిన 9 అంతస్తుల రాజసౌధం ఇప్పటికీ చెక్కుచెదరకుండా ఉంది.\n\nఅలాగే.. \"ఇండస్‌\"కు కొన్ని కిలోమీటర్ల దూరంలో ఉన్న \"షె\" అనే పట్టణంలో కూడా అనేకమైన రాజభవనాలు, పురాతల ఆలయాలు ఉన్నాయి. అయితే వీటిలో చాలా భవనాలను 1980వ సంవత్సరంలో పునర్నిర్మించారు. దీనికి సమీపంలో ఉండే బాస్గో, టంగ్‌మాస్కాంగ్ ప్రాంతాలు కూడా 15వ శతాబ్దంలో ఓ వెలుగు వెలిగినట్లు చారిత్రక కథనాలు వెల్లడిస్తున్నాయి. అప్పటి వైభవానికి చిహ్నంగా నేడు శిథిలావస్థలో ఉండే కట్టడాలు, ఆలయాలు సాక్షీభూతాలుగా నేటికీ నిలిచే ఉన్నాయి.\n\nలడక్‌లో అత్యంత ప్రాముఖ్యత కలిగిన, చారిత్రక ప్రసిద్ధి పొందిన ప్రదేశం \"లెహ్\". టిబెటన్ల శిల్పకళారీతిలో సెంగె నంగ్యాల్ రాజు నిర్మించిన 9 అంతస్తుల భవనం చూడదగ్గది. ఈ ప్రాంతానికి సమీపంలో ఉండే \"నంగ్యాల్ సెమో\" అనే పర్వతంపై 16వ శతాబ్దంలో తాహి నంగ్యాల్ అనే రాజు నిర్మించిన కోట తాలూకు శిథిలాలు కూడా చూడదగ్గవే.\nఅలాగే \"జో-ఖంగ్\" అనే బౌద్ధుల ఆలయం కూడా పర్యాటకులను విశేషంగా ఆకర్షిస్తుంది. మెయిన్ బజార్, దాని పక్కనే ఉండే చాంగ్ గలి దుకాణాల సముదాయాలు.. అక్కడి ప్రజల ఆచార వ్యవహారాలను, సాంప్రదాయాలను ప్రతిబింబించేలా ఉంటాయి. టిబెట్ వ్యాపారులు అమ్మే రత్నాలు, ఇతర ఆభరణాలు ఇక్కడ విరివిగా లభిస్తుంటాయి.\n\nలెహ్ ప్రధాన రహదారిలోని \"డాక్ బంగ్లా కాంప్లెక్స్\" దిగువన ఉండే ఫోర్ట్ రోడ్డు నుంచి కొద్ది దూరం ప్రయాణిస్తే స్కరా అనే కుగ్రామం ఉంటుంది. ఇక్కడ \"జొరావర్ సింగ్\" అనే రాజు నిర్మించిన కోటను చూడవచ్చు. ప్రస్తుతం ఈ కోట \"ఆర్మీ బారక్స్‌\"గా సేవలందిస్తోంది. ఇక లెహ్‌కు 10 కిలోమీటర్ల దూరంలోగల \"చొగ్లంసర్\" అనే గ్రామం కూడా చూడదగ్గదే. టిబెట్ శరణార్థులకు ఆశ్రయం కల్పిస్తోన్న ఈ గ్రామం కార్పెట్ల తయారీకి చెందిన అతిపెద్ద కుటీర పరిశ్రమకు నెలవు. కాగా.. టిబెటన్ల మత గురువు దలైలామా ప్రార్థనలు జరిపిన స్థలం అయిన \"జీవత్సల్\" ఇదే గ్రామంలో ఉండటం మరో విశేషం.\n\n\"ఇండస్‌\"కు దిగువన \"ఖలాట్సి-షయోక్‌ ఇండస్‌\"ల మధ్య \"డ్రోకా-పా\" అనే ప్రాంతం కూడా చూడదగ్గ మరో పర్యాటక ప్రాంతం. ఇక్కడ నివసించేవారంతా బౌద్ధమతస్తులు కావడం విశేషం కాగా... మిగతా లడక్‌ వాసులతో పోలిస్తే వీరి జీవన విధానం చాలా వేరుగా ఆకట్టుకునేలా ఉంటుంది. ఇక్కడ మొత్తం ఐదు గ్రామాలు ఉండగా.. దహ్‌, బయామా అనే గ్రామాల ప్రకృతి సౌందర్యం సందర్శకులను ఇట్టే ఆకర్షిస్తుంది.\n\nఇదిలా ఉంటే.. ఒకప్పుడు నదీనదాలతో పచ్చిక బయళ్ళతో అలరారిన లడక్‌ ప్రాంతం ఇప్పుడు తన మునుపటి వైభవాన్ని కోల్పోయింది. శీతాకాలంలో పర్వత ప్రాంతాలపై ఉండే మంచు కరగడం ద్వారా వచ్చే నీరే లడక్‌ ప్రాంత ప్రజల వ్యవసాయానికి ప్రధాన ఆధారంగా మారింది. ఇక్కడ వర్షాలు కురిసినా అవి అననుకూల వర్షాలు కావడంతో అంతగా ఉపయోగం ఉండదు.\n\nనిజం చెప్పాలంటే ఇక్కడి ప్రజలు వర్షాలు కురవాలని కోరుకోరు. ఎండ బాగా కాయాలని మాత్రమే వారు కోరుకుంటారు. ఎందుకంటే... ఎండ బాగా కాస్తే మంచు కరిగి నీరుగామారి తమ పంటలకు కావల్సినంత అందుతుందన్న ఆశే అందుకు కారణం. అయితే వారి ప్రార్థనలను ఆ దేవుడు ఆలకించాడో ఏమోగానీ.. ఇక్కడ ఏడాదిలో 300 రోజులు ఎండ విపరీతంగా ఉంటుంది. అయితే వేసవికాలంలో 27 డిగ్రీల సెల్సియస్‌ ఉండే ఉష్ణోగ్రత శీతాకాలంలో మైనస్‌ 20 డిగ్రీలకు పడిపోతుంది. అయితే గాలిలో తేమ తక్కువగా ఉన్న కారణంగా ఈ ప్రాంతంలోకి సూర్య కిరణాలు చొచ్చుకుని వస్తుంటాయి.\n\nమరోవైపు.. కాశ్మీర్ విషయంలో మనకు, మన దాయాది దేశానికి మధ్య నెలకొని ఉన్న ఉద్రిక్తతలు, సమస్యల కారణంగా \"లడక్\"లోని అనేక ప్రాంతాలలోకి వచ్చే విదేశీ పర్యాటకుల ప్రవేశంపై అనేక పరిమితులను విధించారు. కొన్ని ప్రాంతాల్లో అయితే విదేశీయుల ప్రవేశం పూర్తిగా నిషిద్ధమనే చెప్పవచ్చు. అయితే, మరికొన్ని ప్రాంతాలకు మాత్రం విదేశీయులు గుంపుగా వెళ్లేందుకు మాత్రమే అనుమతిస్తారు. దీనికి కూడా డిప్యూటీ కమీషనర్ అనుమతి మాత్రం తప్పనిసరి. అలాగే శ్రీలంక, మయన్మార్ దేశస్థులకయితే కేంద్ర హోంమంత్రిత్వ శాఖ అనుమతి తీసుకోవాల్సి ఉంటుంది.\n\n',tourism
'మధ్యప్రదేశ్‌ భోజ్‌పూర్‌లోని అతి పురాతనమైన శివాలయం ఉంది. ఈ శివాలయంలోని స్వామిని సోమనాథునిగా పిలుస్తారు. 11వ శతాబ్దంలో నిర్మితమైనట్లు చెప్పబడుతున్న ఈ ఆలయం ఎత్తైన వేదికపై నిర్మించబడింది. 32.25 మీటర్ల పొడవుతో, 23.50 వెడల్పుతో కనిపించే ఈ ఆలయం ఎత్తు ఐదు మీటర్లు. భోజ్‌పూర్ గ్రామం మధ్యప్రదేశ్ రాష్ట్ర ముఖ్య పట్టణమైన భోపాల్ నుంచి దక్షిణంగా ఇటార్సీ వైపు వెళ్లే దారిలో ఈ ఆలయం ఉంటుంది.\n\nఈ ఆలయంలోని శివలింగం చాలా పెద్దది. ఈ లింగం సుమారు 7.5 అడుగుల ఎత్తుతో, 18 అడుగుల చుట్టుకొలతను కలిగివుంటుంది. అయితే పాలరాయితో తెల్లగా ప్రకాశించే ఈ శివలింగం యాత్రికుల పూజకే పరిమితమైంది. ఈ ఆలయంలో అర్చకులు నిత్యపూజలు చేస్తున్న దాఖలాలు లేవు. పర్యాటకులు మాత్రమే ఈ భారీ శివుడిని స్మరించుకుని పూజలు చేస్తుంటారే తప్ప, శివాలయాల్లో జరిగే నిత్యపూజలకు సోమనాథుడు నోచుకోలేదు. అయితే గుడిలోనున్న భారీ శివలింగానికి ఎదురుగా ఉన్న చిన్న శివలింగానికి దర్శనానికి వచ్చిన భక్తులు, యాత్రికులు పూజలు చేస్తుంటారు.\n\nఈ గుడికి తలుపులు పెట్టేందుకు నిర్మించిన రాతిచట్రం చాలా ఎత్తుగా ఉంది. దానిపై కుబేరుడు, ద్వారపాలకులు, నదీమతుల్లులైన గంగ, యమునలు వంటి అనేక శిల్పాకృతులు యాత్రికులను ఆకట్టుకుంటున్నాయి. అంతేగాకుండా గోపురంతో కూడిన ఈ ఆలయంలో శివపార్వతీ, లక్ష్మీనారాయణ, బ్రహ్మ సరస్వతీ, సీతారాముల విగ్రహాలు కూడా దర్శనమిస్తుంటాయి.\n\nఇంకా కేవలం సిమెంట్, సున్నం వంటివి వాడకుండా రాళ్లను మాత్రమే పేర్చుకుంటూ కట్టిన అతి పురాతనమైన ఆనకట్టలు పర్యాటకులను ఆకట్టుకుంటాయి. ఇంకేముంది.. భోజ్‌పూర్ గ్రామంలో పచ్చపచ్చని చెట్లు, కొండల మధ్య ఆహ్లాదకరమైన వాతావరణంలో వెలసివున్న సోమనాథ ఆలయాన్ని దర్శించుకునే భక్తులకు ఎప్పటికీ ఓ మరపురాని అనుభూతిగా మిగిలిపోతుందనడంలో ఎలాంటి సంశయము లేదు.\nసంబంధిత సమాచారం\n',tourism
'కావేరీ నదిమీద ప్రకృతి సహజసిద్ధంగా ఏర్పడిన హొగెనక్కల్ జలపాతం భారతీయ నయాగరాగా పేరుగాంచింది. తమిళనాడు రాష్ట్రంలోని ధర్మపురికి 46 కిలోమీటర్ల దూరంలో ఉన్న ఈ జలపాతం, వనమూలికల ఔషధ విలువలతో అలరారుతూ సందర్శకులకు ఓ వైపు ఆహ్లాదాన్ని, మరోవైపు ఆరోగ్యాన్ని అందిస్తోంది. దక్షిణ ఆసియాలోనే అతి ప్రాచీన కార్బొనెట్ శిలలు ఉన్న ఈ జలపాతం బోటు షికారుకు కూడా పెట్టింది పేరు.\n\nకన్నడ భాషలో \"హొగె\" అంటే \'పొగ\' అని అర్థం. \"క్కల్\" అంటే \'రాయి\' అని అర్థం. అందుకే హొగెనక్కల్ అంటే పొగలు చిమ్మే రాయి అని అర్థం వస్తుంది. ఇక్కడి జలపాతం నీరు రాళ్లపై పడినప్పుడు లేచే నీటితుంపర్లు పొగలాగా ఉంటుంది. కాబట్టి... పొగతో నిండిన కొండలాగా ఉంటుంది కాబట్టి ఈ జలపాతాన్ని \"హొగెనక్కల్\" అని పిలుస్తారు. ఇక తమిళ ప్రజలయితే \"మరికొట్టాయం\" అని ముద్దుగా పిలుచుకుంటారు.\n\nకర్నాటక రాష్ట్రంలోని కొడగు జిల్లాలోగల బ్రహ్మగిరి కొండల్లో తలకావేరి వద్ద పుట్టిన కావేరీనది.. తూర్పుదిక్కుగా దిగువకు వేగంగా ప్రవహిస్తుంటుంది. కొండవాలులో ప్రవాహవేగం పెరిగి పిల్లకాలవలను కలుపుకుంటూ ముందుకు సాగుతూ, హొగెనక్కల్ వద్ద ఎన్నో జలపాతాలుగా చీలి పర్వతాల గుండా క్రిందికి ప్రవహిస్తుంటుంది. హొగెనక్కల్ చేరేసరికి కావేరీ నది చాలా విశాలంగా తయారై కొండచరియల మీద పడుతూ చాలా జలపాతాల్ని తయారుచేస్తుంది.\nపుట్టిలో సరదాగా...!\nగుండ్రంగా 2.24 మీటర్ల వ్యాసార్థంతో, వెదురుతో అల్లిన ఈ తెప్పల్లోకి నీరు ప్రవేశించకుండా కింది భాగం తోలుతోగానీ, ప్లాస్టిక్‌తోగానీ తయారుచేస్తారు. తెడ్డుసాయంతో వీటిని ముందుకు నడుపుతారు. ఈ తెప్పల్లో ఒకేసారి 8 మంది ప్రయాణించవచ్చు...\n\n\nహొగెనక్కల్ జలపాతంలోని నీరు 20 మీటర్ల ఎత్తునుంచి పెద్ద శబ్దంతో ధ్వనిచేస్తూ క్రిందకు పరుగుతీస్తుంటుంది. ఈ ప్రవాహ ఉధృతికి నీరు తెల్లటి పొగలాగా లేచి ప్రవహిస్తుంటుంది కాబట్టే దానికి హొగెనక్కల్ అనే పేరు వచ్చింది. ఇక్కడ్నించీ దక్షిణంగా ప్రవహించే ఈ జలపాతం నీరు, జలపాతం దాటిన వెంటనే దక్షిణంగా ప్రవహించి మెట్టూరు ఆనకట్ట ద్వారా ఏర్పడిన స్టాన్లీ జలాశయంలో ప్రవేశిస్తాయి.\n\nఈ జలపాతం పరిసరాలలో ప్రత్యేకంగా నిర్మించిన స్నానఘట్టాలున్నాయి. కొన్ని మైళ్ళు విస్తరించిన నదీజలాలు అడవుల గుండా ప్రయాణించి ఎన్నో ఔషధ గుణాలున్న చెట్లను తాకుతూ ప్రవహిస్తాయి. అందువలన ఈ నీటిలో స్నానం ఆరోగ్యానికి ఎంతో మంచిదని భావిస్తారు. ఈ జలపాతం చుట్టూ ఉండే కొండలు కూడా అతి సుందరంగా కనిపిస్తాయి.\n\nహొగెనక్కల్‌కు చేరే కావేరీ నది అడవులగుండా ప్రవహించి, అక్కడి వనమూలికల ప్రభావంతో నిండి ఔషధీ జలాలుగా మారి జలపాతంగా ప్రవహిస్తుంది. హొగెనక్కల్‌కు వెళ్లే దారిలో టెర్రకొట్ట గ్రామంలోని అందమైన తోటలను దర్శించవచ్చు. పట్టుపురుగుల ఆహారమైన మల్బరీ ఆకులతో నిండిన పచ్చటి తోటలతో ఈ పరిసరాలు వనదేవతల్ని సైతం మరిపించేలా ఉంటాయి. గ్రామ సరిహద్దుల్లో యుద్ధవీరుల్ని తలపించేలా ఉండే ఎర్రమట్టితో చేసిన గ్రామదేవతల (అయ్యనార్లు) ఎత్తైన విగ్రహాలు స్వాగతమిస్తాయి.\nకావేరీ నదిమీద ప్రకృతి సహజసిద్ధంగా ఏర్పడిన హొగెనక్కల్ జలపాతం భారతీయ నయాగరాగా పేరుగాంచింది. తమిళనాడు రాష్ట్రంలోని ధర్మపురికి 46 కిలోమీటర్ల దూరంలో ఉన్న ఈ జలపాతం, వనమూలికల ఔషధ విలువలతో అలరారుతూ సందర్శకులకు ఓ వైపు ఆహ్లాదాన్ని, మరోవైపు ఆరోగ్యాన్ని అందిస్తోంది. దక్షిణ ఆసియాలోనే అతి ప్రాచీన కార్బొనెట్ శిలలు ఉన్న ఈ జలపాతం బోటు షికారుకు కూడా పెట్టింది పేరు.\n\nకన్నడ భాషలో \"హొగె\" అంటే \'పొగ\' అని అర్థం. \"క్కల్\" అంటే \'రాయి\' అని అర్థం. అందుకే హొగెనక్కల్ అంటే పొగలు చిమ్మే రాయి అని అర్థం వస్తుంది. ఇక్కడి జలపాతం నీరు రాళ్లపై పడినప్పుడు లేచే నీటితుంపర్లు పొగలాగా ఉంటుంది. కాబట్టి... పొగతో నిండిన కొండలాగా ఉంటుంది కాబట్టి ఈ జలపాతాన్ని \"హొగెనక్కల్\" అని పిలుస్తారు. ఇక తమిళ ప్రజలయితే \"మరికొట్టాయం\" అని ముద్దుగా పిలుచుకుంటారు.\n\nకర్నాటక రాష్ట్రంలోని కొడగు జిల్లాలోగల బ్రహ్మగిరి కొండల్లో తలకావేరి వద్ద పుట్టిన కావేరీనది.. తూర్పుదిక్కుగా దిగువకు వేగంగా ప్రవహిస్తుంటుంది. కొండవాలులో ప్రవాహవేగం పెరిగి పిల్లకాలవలను కలుపుకుంటూ ముందుకు సాగుతూ, హొగెనక్కల్ వద్ద ఎన్నో జలపాతాలుగా చీలి పర్వతాల గుండా క్రిందికి ప్రవహిస్తుంటుంది. హొగెనక్కల్ చేరేసరికి కావేరీ నది చాలా విశాలంగా తయారై కొండచరియల మీద పడుతూ చాలా జలపాతాల్ని తయారుచేస్తుంది.\nపుట్టిలో సరదాగా...!\nగుండ్రంగా 2.24 మీటర్ల వ్యాసార్థంతో, వెదురుతో అల్లిన ఈ తెప్పల్లోకి నీరు ప్రవేశించకుండా కింది భాగం తోలుతోగానీ, ప్లాస్టిక్‌తోగానీ తయారుచేస్తారు. తెడ్డుసాయంతో వీటిని ముందుకు నడుపుతారు. ఈ తెప్పల్లో ఒకేసారి 8 మంది ప్రయాణించవచ్చు...\n\n\nహొగెనక్కల్ జలపాతంలోని నీరు 20 మీటర్ల ఎత్తునుంచి పెద్ద శబ్దంతో ధ్వనిచేస్తూ క్రిందకు పరుగుతీస్తుంటుంది. ఈ ప్రవాహ ఉధృతికి నీరు తెల్లటి పొగలాగా లేచి ప్రవహిస్తుంటుంది కాబట్టే దానికి హొగెనక్కల్ అనే పేరు వచ్చింది. ఇక్కడ్నించీ దక్షిణంగా ప్రవహించే ఈ జలపాతం నీరు, జలపాతం దాటిన వెంటనే దక్షిణంగా ప్రవహించి మెట్టూరు ఆనకట్ట ద్వారా ఏర్పడిన స్టాన్లీ జలాశయంలో ప్రవేశిస్తాయి.\n\nఈ జలపాతం పరిసరాలలో ప్రత్యేకంగా నిర్మించిన స్నానఘట్టాలున్నాయి. కొన్ని మైళ్ళు విస్తరించిన నదీజలాలు అడవుల గుండా ప్రయాణించి ఎన్నో ఔషధ గుణాలున్న చెట్లను తాకుతూ ప్రవహిస్తాయి. అందువలన ఈ నీటిలో స్నానం ఆరోగ్యానికి ఎంతో మంచిదని భావిస్తారు. ఈ జలపాతం చుట్టూ ఉండే కొండలు కూడా అతి సుందరంగా కనిపిస్తాయి.\n\nహొగెనక్కల్‌కు చేరే కావేరీ నది అడవులగుండా ప్రవహించి, అక్కడి వనమూలికల ప్రభావంతో నిండి ఔషధీ జలాలుగా మారి జలపాతంగా ప్రవహిస్తుంది. హొగెనక్కల్‌కు వెళ్లే దారిలో టెర్రకొట్ట గ్రామంలోని అందమైన తోటలను దర్శించవచ్చు. పట్టుపురుగుల ఆహారమైన మల్బరీ ఆకులతో నిండిన పచ్చటి తోటలతో ఈ పరిసరాలు వనదేవతల్ని సైతం మరిపించేలా ఉంటాయి. గ్రామ సరిహద్దుల్లో యుద్ధవీరుల్ని తలపించేలా ఉండే ఎర్రమట్టితో చేసిన గ్రామదేవతల (అయ్యనార్లు) ఎత్తైన విగ్రహాలు స్వాగతమిస్తాయి.\n',tourism
'నా కోసం ఒక్క అడుగు వేయి.. మీకోసం వంద అడుగులు వేస్తా.. మీ వెంట నేనుంటా..\'\' అనే మాట వింటే షిర్డీసాయిబాబా గుర్తుకువస్తారు. అసలు ఒక్కఅడుగు ఎందుకు వేయాలి? \'తప్పు తప్పు... అలా అనకూడదని నా స్నేహితులు నన్ను వారించారు. ఆల్‌రెడీ కృష్ణుడు, రాముడు, జీసెస్‌ వీళ్ళంతా దేవుళ్లే కదా... వారంతా ఉండగా షిర్డీసాయినే ఎందుకు దర్శించాలి..? అని మళ్ళీ వాదించాను. వాళ్ళంతా.. వారిలాగే సాయి కూడా ఓ దేవదూత.. ఎన్నో మహిమలు చేశాడు. ఎంతోమంది జీవితాల్లో ధైర్యాన్ని నింపాడు అంటూ.. ఊరినే మార్చేశాడు. మరెందరికో జీవిత పరమార్థాన్ని బోధించాడు... అంటూ.. వారు నాకు రకరకాల కథలు చెప్పారు. చివరికి ఇలాంటివారే.. అనుకోకుండా ఆ ఒక్క అడుగు వేస్తాడు చూడు.. అంటూ స్నేహితుల్లో ఒకరు వ్యాఖ్యానించారు...\n\nఏ ఉద్దేశ్యంతో అన్నాడో కానీ... అలాంటి అడుగు వేయాల్సి వచ్చింది. అనుకోకుండానే.. మా కొలీగ్‌ను వేసవిలో పిల్లలకు సెలవుకదా.. శ్రీశైలమో, తిరుమలనో వెళదాం.. ప్లాన్‌ చేయమంటే... అప్పటి నుంచి కుదరనేలేదు. అలా రోజులు గడిచాయి.. ఓరోజు అనుకోకుండా.. షిర్డీ వెళ్ళాలనుకుంటున్నాం. మా వాడికి మొక్కు ఉంది.. అంటూ వర్షాకాలంలో టూర్‌ ప్రోగ్రామ్‌ గురించి చెప్పాడు. జులై 7న వెళ్లాలనుకుంటున్నామన్నాడు. సరేలే.. వెళ్ళిరండి అంటూ.. వేసవిలో పెడితే ఇంకా బాగుండేది కదా..అన్నాను.. ఇది జరిగి 10 రోజులయింది. షిర్డీకి వెళ్ళడానికి సిద్ధమయి ఉంటారనుకున్నా.. చూచాయిగా.. ఏంటీ ఎంతవరకు వచ్చింది. మీ ప్రోగ్రామ్‌ అని ఓ రోజు అడిగాను.\n\nఇంకా టికెట్లు బుక్‌ చేయలేదు.. అన్నారు. ట్రెయినా? బస్సుకా...? అని అడిగాను. ట్రెయిన్‌ అయితే కాస్త రిస్క్‌ చేయాలి... అది మహారాష్ట్రలో షిర్డీని దాటి వెళ్లి మళ్ళీ వెనక్కు వస్తుంది. కానీ షిర్డీలో ఆగదు. దూరంగా ఓచోట ఆగుతుంది. అక్కడ నుంచి బోల్డన్ని కారులు, సుమోలతో ట్రావెల్స్‌ వారు రెడీగా ఉంటారని చెప్పాడు. అదే బస్సు ప్రయాణమైతే.. హైదరాబాద్‌ నుంచి చాలా ఈజీ... డైరెక్ట్‌గా గుడికి వెళ్ళవచ్చు అని చెప్పాడు. ఓహో.. ఇంకా టికెట్‌ బుక్‌ చేయలేదు కాబట్టి.. నేను కూడా ఫ్యామిలీతో వెళితే బాగుంటుందని.. ఆలోచన ఠక్కున వచ్చింది.\n\nసరే.. మూడు టిక్కెట్లు నాక్కూడా బుక్‌ చేయడండని చెప్పాను. ముగ్గురికీ రానుపోనూ 3470/- రూపాయలు.. తీసుకున్నాడు. అలా ప్రయాణం మొదలైంది. 7వ తేదీ గురువారం నాడు సాయంత్రం 5గంటలకు ఇమ్లిబన్‌ బస్టాండ్‌కు వెళ్ళాలి. దానికోసం ఇంటి నుంచి సాయంత్రం 3.30 గంటలకు బయలుదేరి- పక్కనే బస్టాప్‌లో బస్‌కోసం వెయిట్‌ చేశాం. దాదాపు 45 నిముషాలు ఎదురు చూసినా ఒక్కబస్సు కూడా రాలేదు.\n\nఈలోగా జనాలు పెరిగిపోయారు. వచ్చిన రెండు బస్సులూ ఫుట్‌బోర్డుపై వేలాడుతున్నారు. ఒక పక్కన మా కొలీగ్‌కు టెన్షన్‌ పట్టుకుంది. ఆటోలు కూడా పెద్దగా లేవు. అటునుంచి ఇటునుంచి వస్తున్న ఆటోలన్నీ ఫుల్‌గా ఉన్నాయి. అంతకుముందు రోజే తెలంగాణబంద్‌ జరిగింది. దీంతో ఈరోజు కూడా ఏదో గడబిడ జరుగుతుందనుకుని ఏం చేయాలా..? అంటూ.. కాసేపు అటూ ఇటూ టెన్షన్‌గా తిరిగాడు. ఎందుకంటే.. గత ఏడాది ఇలానే మా కొలీగ్‌ ప్రయాణమైతే... తెలంగాణా బంద్‌తో టూర్‌ కాన్సిల్‌ అయింది. అది గుర్తుచేశాడు.\n\n\'ఎందుకుసార్‌.. షిర్డీసాయిని తలచుకుని ఒక్క అడుగు... అంటూ అనుకోండని..\' కాస్త నవ్వుతూ చెప్పాను. ఆయన నావంక కాస్త సీరియస్‌గా చూసి... మీకు జోకులుగా ఉంటుందండీ.. అంటూ అంటుండగా.... ఎటువైపు నుంచి వచ్చాడో ఆటోవాడు. ఠక్కున మా దగ్గరకువచ్చి... ఎక్కడికి సార్‌! అన్నాడు... హమ్మయ్య అని ఊపిరి పీల్చుకుని.. ఇమ్లిబిన్‌... అన్నాం... దాంతోబాటు మరో ఆటోకూడా వచ్చింది... రెండో ఆటోలో ఫ్యామిలీతో వెళ్ళాం. మేం ఎక్కిన ఆటోవాడి మీటర్‌ పనిచేయడం లేదని తాపీగా చెప్పాడు. క్రాస్‌రోడ్‌ నుంచి 80 రూపాయలవుతుందన్నాడు. సరే... \'దొంగనోటయితే 100 ఇస్తా.. మంచి నోటయితే 60 ఇస్తా.. ఏం కావాలో చెప్పు అన్నాను ఆటపట్టిస్తూ. అతను కాస్త ఆశ్చర్యంగా చూసి. ఆటో పోనిచ్చాడు. అలా 4.30 గంటలకు ఇమ్లిబిన్‌ చేరాం.\n\nటిక్కెట్‌లో ఫ్లాట్‌ఫాం నెంబర్‌ 65.. బస్‌నెం. 1439 అని ఉంది. అంతా వెతికినా ఫ్లాట్‌ఫాం 56 తర్వాత మిగిలిన నెంబర్లు కన్పించలేదు.. ఆఖరికి ఫ్లాట్‌ఫాం నెంబర్‌ 47లోనే షిర్డీ బస్సు ఆగి ఉంది. అప్పుడే కండక్టర్‌ టిక్కెట్లు చెక్‌ చేస్తున్నాడు. ఇదేమిటి సార్‌.. నెంబర్‌ ఒకచోట. బస్సు ఒకచోట అని అడిగితే. నవ్వుతూ... అది అంతేసార్‌. వారు ఏదో రాస్తారు.. అంటూ ఇది మామూలే అన్నట్లు చెప్పాడు. తీరా బస్సు ఎక్కి కూర్చొంటే.. పేరుకు సూపర్‌లగ్జరీ... కానీ.. కిటికీలు తెరుచుకోవడలేదు. అడిగితే.. స్టక్‌ అయిపోయాయ్‌ సార్... అన్నాడు.\n\nఎదురుగా టీవీ కూడా లేదు. మా టెన్షన్‌కు తగినట్లే... టీవీ బాక్స్‌ \'నీకు టీవీ కావాలా?\' అంటూ వెక్కిరిస్తున్నట్లుంది. అపరిచితుడులో లాగా టిక్కెట్లో అన్ని సౌకర్యాలతో డబ్బు తీసుకున్నారు గదా.. అని అడిగితే... \'మమ్మల్ని ఏం చేయమంటారు సార్‌... టీవీ కాంట్రాక్టర్‌ టైమ్‌ అయిపోయింది. టెండర్లు వేసి పిలిస్తే కొత్తవాడు రావాలి..అంటూ ఆయన డిపార్ట్‌మెంట్‌ బాధలు చెప్పుకొచ్చారు. అంటే 15గంటల జర్నీ.. ఇలా బోర్‌గా చేయాలా? అని నిలదీస్తే... జి.ఎంకు చెప్పుకోండని ఫోన్‌ నెంబర్‌ ఇచ్చాడు. నాతోపాటు కొందరు వాయిస్‌ కలిపినా.. మా కొలీగ్‌.. ఎందుకులెండి... రాత్రి నిద్రపోతే హాయిగా తెల్లారి దేవుడి దర్శనం చేసుకోవచ్చని చెప్పాడు. అలా 5 గంటలకు బయలుదేరి... హైదరాబాద్‌ సిటీలో బిహెచ్ఇఎల్‌ను దాటేసరికి 7.45 నిముషాలయింది. ఇక్కడే ఇంత టైమ్‌ బడితే.. ఇంకా షీర్డి వెళ్ళేసరికి ఎంత పడుతుందో అనిపించింది.\n\nఅలా హైవేలోకి వచ్చేసరికి ట్రాఫిక్‌ పెద్దగా లేదు... అలాసాగిపోతుంది బస్‌లో మనసు కుదుటపడటంతో కునుకు తీశాను. \'ఆ దిగండి.. 10నిముషాలు.. లంచ్‌బ్రేక్‌.. (రాత్రి కాబట్టి డిన్నర్‌ అనాలి) \'అంటూ కండక్టర్‌ కేకతో మెలకువ వచ్చింది. చూస్తే రాత్రి 9.15గం అయింది. జహీరాబాద్‌ ఆర్‌టిసి అని రాసి ఉంది.\n\nహోటల్‌లోకి వెళ్ళి వివరాలు అడిగితే... సప్లయిర్లు వస్తారని చెప్పాడు క్యాషియర్‌. అలా ఆరుగురం కూర్చుని 10 రోటీ, 2 పాలక్‌పన్నీర్‌, రెండు వెజ్‌ బిర్యానీ ఆర్డర్‌ ఇచ్చాం. మాంచి ఆకలిమీద ఉన్నాం కాబట్టి తినేశాం. కానీ టేస్ట్‌ బాగోలేదని మా కొలీగ్‌ సగంలో వదిలేశాడు. అదే పరిస్థితి బస్సులో దిగినవారిలో కొంతమందిది. ఇక బిల్‌ చూసేసరికి మైండ్ మొద్దుబారింది. రూ 545/- అన్నాడు. ఇదేమిటయ్యా.. రేట్లు కూడా పెట్టకుండా ఇంత ఇదిగా రేటు వేస్తారా? అంటే... ఇక్కడ ఇంతేనని సమాధానం ఇచ్చాడతను. ఆ బిల్లు కట్టేసి బయటకు వచ్చాం. అప్పటికే కొందరు ప్రయాణీకులు కండక్టరు, డ్రైవర్‌తో \'పదార్థాలు ఏమీ బాగోలేదు. ప్యాసింజర్లను దోపిడీ చేస్తున్నారు. మీకు ఉచితంగా భోజనం వస్తుందని మమ్మల్ని బలిచేస్తారా? బయట ధాబాలో ఆపితే బాగుండేదని అంటూ నిలదీస్తున్నారు. మేమూ వంతపాడాం. దాంతో అతడు మళ్లీ... మీకు ఏ కంప్లయిట్‌ వచ్చినా జి.ఎం. నెంబర్‌ బస్సులో అంటించి వున్న స్టిక్కర్‌ చూపించి నెంబర్‌ ఇచ్చాడు.. తీరా దానికి ట్రై చేస్తే స్విచాఫ్‌ అనివస్తుంది. రెండు నెంబర్లూ అదేపరిస్థితి.\n\nతప్పుడు నెంబర్‌ ఇచ్చావని అడిగితే.. రాత్రిపూట సార్‌. వారు ఆన్‌ చేయరని.. తాపీగా చెప్పాడు. అలా ఆ రాత్రి ప్రయాణం సాగింది. ఆటోమెటిక్‌గా నిద్రపోయాం. ఒక్కసారి చలిగాలి వేయడంతో.. లేచి పక్కనే కిటికీలో నుంచి చూస్తే... బయట వర్షం బాగా పడుతోంది. తెలతెలవారుజామున.. ఇంకా చీకటి.. వదల్లేదు. వెలుగు రాలేదు. మధ్యస్తంగా ఉన్న వాతారణంలో.. హిందీ అక్షరాలు పలు షాపుల్లో కన్పించాయి. అహ్మద్‌నగర్‌ అదే చూచాయిగా కన్పించింది. అంటే దగ్గరగా వచ్చేశాం అనిపించింది.\n\nఆ తర్వాత బస్సు ప్రయాణించి... 9 గంటలకు షిర్డీ బస్‌స్టాండ్‌కు చేరింది. లగేజీ సర్దుకుంటుండగా... బస్సులోకి కొంతమంది కుర్రాళ్ళు వచ్చి.. చేతిలో ఏవో చీటీలు పెడుతున్నారు.. కొంతమంది తీసుకున్నారు.. బస్సు దిగుతుండగానే... ఆటోవాలాలు చుట్టుముట్టారు... \'క్యా జానా హై..\' అంటూ వెంటబడ్డారు. ఎక్కడికి వెళ్ళాలనేది మా కొలీగ్‌కు ప్లాన్‌ ఉండటంతో... ఫలానా చోట \'సైకిల్‌ స్వామి ఆశ్రమం\' అన్నాడు. ఆటోవాలా 40 రూపాయలు అడిగాడు.. సరేలే అని రెండు ఆటోల్లో వెళ్ళాం. తీరా అక్కడికి వెళితే.. అది 5 అంతస్తుల బిల్డింగ్. ఆశ్రమం అన్నారుగదా. అంటే.. ఇదే... ఒకప్పుడు విశాలంగా చెట్లుండేవి, కానీ.. భక్తుల రద్దీతో ఇలా అంతస్తులు కట్టి రూమ్‌లు అద్దెకిస్తుంటారని చెప్పాడు. మరి బస్సులో ఏవో స్లిప్పులు ఇచ్చారేమిటని అడిగాను. అవి లాడ్జివాళ్ళు ఏర్పాటు చేసిన ఏజెంట్లు ఇచ్చినవి. వారి స్లిప్ తీసుకుంటే మనవెంట పడతారు. అంటూ మా కొలీగ్‌ చెప్పాడు.\nనా యాత్ర అనుభవం రేపు మరికొంచెం...\n',tourism
'గోదావరి మీద పోలవరం వద్ద బ్రిడ్జి కడుతున్నారని పేపర్లలో వార్తలు చదువుతుంటే బాధగా అనిపించింది. ఈదెబ్బతో పాపికొండలు మటాష్ అయిపోతాయి, వాటర్ ప్లోటింగ్ లేక గోదావరి కూడా ఇప్పుడు విజయవాడ తరువాత పిల్లకాలువలా పారే కౄష్ణా నదిలా తెల్ల మొహంతో ఇసుక మేటలను మాత్రమే చూపిస్తుందనుకుంటా, గోదావరిలో స్నానం చేయాలనుకొనే రాజమండ్రి వాసులంతా పాపం మైలు దూరం లోనికి నడువాల్సొస్తుందేమో రేవులనుండి. ఇలా ఆలోచించిన నాకు ఒక్క సారి పాపికొండలు టూర్ వెళితే బావుండు అనిపించింది. ఈసారి ఊరెళితే తప్పక ప్రయత్నించాలి లేకుంటే మళ్ళీ చూసే అవకాశం వస్తుందో రాదో అనుకున్నాను. మొన్న సంక్రాంతికి ఊరెళ్ళానుగాని చాలారోజులు పనుల వత్తిడిలో బయలుదేరుటకు కాదుకదా కనీసం అలోచించేందుకు కూడా వీలవలేదు. కాని విచిత్రంగా ఇదేవిషయమ్మీద మా స్నేహితులే చర్చ లేవదీసారు. అదెలానంటే మేము సాధారణంగా సాయంత్రాలు మిలీనియం పార్కు అనబడే చెరువు గట్టున సమావేశం అవుతుంటాము.మా ఫ్రెండ్స్ లో ఎవరిని ఎప్పుడు కలవాలన్నా అక్కడే దొరకుతారు. {మిలీనియం పార్క్ అనబడే దీని కధ నా పాత పోష్టులో చూడచ్హు } పోలవరం బ్రిడ్జ్ గురించి వాళ్ళూ కూడా నాలాగే అనుకోవడం జరిగిందని టూర్ ప్లాన్ చేయలనుకుంటున్నారని వాళ్ళ మాటాలద్వారా నాకు తెలిసింది. ఇప్పుడు నువ్వున్నావు గనుక నువ్వేళ్ళేలోగా ఏదో ఒకరోజు డిసైడ్ చేద్దాం అన్నారు. నాకింకేం కావాలి కాగలకార్యం గంధర్వులే తీర్చారన్నట్టుగా అయింది. తరువాత మాటల్లో ఎంతమంది వస్తారు? ఎలా వెళ్ళాలి? టికెట్లు బుక్ చేయడం ఎలా? లాటి డిస్కషన్ తో కొంత సమయం గడిచాక ముందుగా సమాచారం కోసం నెట్ లో వెతికేందుకు వెళ్ళాం.ఎన్ని రకాలుగా సెర్చ్లు చూసినా ఎలా టైప్ చేసినా మాక్కావలసిన సమాచారం మాత్రం సరిగా దొరకలేదు.ఇలా కాదుగాని అసలు ఎందరొస్తారో తెలుసుకోండి డైరెక్టుగా రాజమండ్రి పోయి వివరాలు టికెట్లు రెడూ తేవచ్హు.అన్నారు. సరి. ఉన్న జనం పన్నెండు. అనుమానంగా లేదా ఊగీసలాడేవారు ఏడు. మొత్తం పందొమ్మిది. సాయంత్రానికి కంఫం చేసి చెప్పమన్నాం ఎంతమంది ఖచ్హితంగా వచ్హేదీ... ఆరోజు సాయంత్రానికి పదహారు మందితో లిస్ట్ మాకప్పచెప్పారు. మరుసటి రోజు ఉదయం నేను మరో ఇద్దరు కలసి రాజమండ్రి బయలుదేరాం.\nరాజమండ్రి మాకు రెండు వైపులనుండి వెళ్ళచ్హు. ఇటునుండి కొవ్వూరు మీదుగానూ, అటునుండి రావులపాలెం మీదుగానూ. చిత్రంగా ఎటెళ్ళినా రెండుసార్లు గోదారి క్రాస్ చేయాల్సి ఉంటుంది. ఇటు నిడదవోలు దాటాక విజ్జేశ్వరం చిన్నపాయనూ, తరువాత కొవ్వూరు నుంచి రాజమండ్రి బ్రిడ్జి మీదుగానూ. ఆవైపుగా మొదట సిద్ధాంతం బ్రిడ్జి మీదుగా, తరువాత రావులపాలెం - గోపాలపురం బ్రిడ్జి మీదుగానూ.\nమేము రాజమండ్రి కోటిపల్లి బస్టాప్ నుండి తిన్నగా దానవాయి పేటలోని మా ఒకానొక పాతఫ్రెండ్ ఇంటికి వెళ్ళి వచ్హిన పని చెప్పాం. తనకు తెలిసిన వివరాలు కొన్ని చెప్పాడు కాసేపు విశ్రాంతి తీసుకోండి సాయంత్రం వెళదాం అన్నాడు. సాయంత్రం డెల్టా పేపర్ మిల్లు వైపుగా కొత్తగా కట్టిన సింహాద్రి అప్పన్న గుడిగా పిలువబడే నరసింహ స్వామి వారి దేవస్థానికి వెళ్ళి ధర్శనం చేసుకొని ,గోదావరి స్టేషన్ రోడ్డుకొచ్హాం.అక్కడి నుంచి గోదావరి ప్రక్కగా ఒక్కొక్క స్నాన ఘట్టాన్నీ చూసుకుంటూ తాపీగా నడుచుకుంటూ కనిపించిన ప్రతి ట్రావెల్ అఫీసులోనూ ఎంక్వైరీ చేసుకొంటూ మార్కండేయస్వామి టెంపుల్ ఎదురుగా ఉన్న లాంచీల రేవుకొచ్హాం.\nతా వాతా చెత్తంతా ఏరేయగా మిగిలిన సమాచారం ఇది. రాజమండ్రి నుండి మొదలయ్యే ఈటూర్ పట్టిసీమ,గండి పోశమ్మ దేవాలయాలమీదుగా పేరంటాలపల్లితో అంతమయిపోతుంది. ట్రావెల్ లేదా టూరిజం వారిద్వారా వెళ్ళే 50 మంది కెపాసిటీ కలిగిన మీడియం యాచెట్ అనబడే బోట్లో పెద్దలకు- 500లు, పిల్లలకు- 300ల రూపాయలు. ఇంక్లూడ్ ఉదయాల్పాహారం. మధ్యాన భోజనం నాన్ వెజ్ లేకుండా. సాయంత్రం తేనీరు. ఇలా ఉంది మెనూ. బోటు అప్పర్ డెక్ పై రెండు వరుసల కుర్చీలు ఒక వైపు టీ వి, డీవీడీ మరొకవైపు చిన్న స్టేజ్ లాటి ఏర్పాటు. డేన్సులు వగైరాలకు. ఇది నీళ్ళెక్కువ ఉంటే రాజమండ్రి తక్కవుంటే పట్టిసీమల నుండి బయలుదేరునని తెలియచేసారు.ఇక లాంచీలనావల వర్తక్ సంఘం వారి ద్వారా లాంచీ ఒక్కింటికి నలభై మంది.పెద్దలకు 300లు. పిల్లలకు 200లు పైన చెప్పిన విధంగా బ్రేక్పాస్ట్,లంచ్,ఈవెనింగ్ టీలతో కలిపి. నో టివి నో సాంగ్స్. లాంచీ పైన టెంట్ వేస్తారు పైన క్రింద ఎక్కడైనా కూర్చోవచ్హు. ఇవి రెండున్నూ ఆదివారం ఉదయం బయలుదేరుతాయి.ఒక్క కార్తీక మాసంలో మాత్రం ప్రతీ రోజూ నడుస్తాయి. ఇలానేకాక ఒకే ఫ్యామిలీ విడిగా వెళ్ళాలనుకుంటే లాంచీ మొత్తంగా మాట్లాడుకోవచ్హు. ఈ మాదిరిగా ఉన్న టికెట్ రేట్లు విన్న మావాళ్ళు లోకల్ ఫ్రెండును అడిగారు ఏంచేద్దామని. వాడు అంతకు ముందు వెళ్ళిన వాళ్ళ ఫ్రెండ్స్ ద్వారా కొంత సమాచారం సేకరించాడు. ఫైనల్ గా వాడు చెప్పినదేమిటంటే పెద్ద బోట్ అయితే ఉదయం నుంచి సాయంకాలం వరకూ కుర్చీలలో కూర్చొని కూర్చొని నడుములు పట్టేసి సగం ప్రాణం ఎగిరిపోతుంది. అదే లాంచ్ అయితే పైన ఎలానూ పరుపు వేస్తాడు మరియు టెంట్ ఉండనే ఉంటుంది కాబట్టి కావలసినంతసమయం మనిష్టంగా దొర్లవచ్హు ఎలానూ ఉన్నదంతా కుర్రాళ్ళే కనుక అసలు సమస్యే ఉండదు. అదీ వాడు వాళ్ళ మాటగా చెప్పింది. సరేపదమని మార్కండేయ స్వామి దేవస్థానం ఎదురుగా ఉన్న లాంచ్ రేవుకు వెళ్ళాం. అక్కడ మెట్లపై ఒక చిన్న టెంట్ దానిక్రింద టేబిల్ ,నాలుగు కుర్చీలు. ఈ సెటప్ లో ఇద్దరు ముసలోళ్ళు టేబిల్ పై రెండు రిసీట్ పుస్తకాలతో కూర్చొని ఉన్నారు. మా పదహారు మందికి టికెట్స్ తీసుకోవడంతో పనిపూర్తయిపోయిది. చల్లని సాయంత్రం గోదారి వడ్డున నడుచుకొంటూ అటుదగ్గరలో కొత్తగా కట్టిన ఇస్కాన్ శ్రీ కౄష్ణ దేవాలయం చూసేందుకు వెళ్ళాం ఇదే రోడ్డులో స్వామి అయ్యప్ప దేవాలయం భారీ ఎత్తున నిర్మాణదశలో ఉంది.ఆ చుట్టుపట్ల పెద్దపెద్ద పాలరాతి దిమ్మలు వరుసగా పేర్చబడి ఉన్నాయి. వాటిని దాటి కొంత దూరం పెళ్ళాక గోదావరి వడ్డున విశాలమైన కాళీ స్థలంలో ప్రశాంత వాతావరణంలో కట్టిన కౄష్ణ దేవాలయానికి చేరుకున్నాం. దాన్ని చూస్తేనే అర్ధమవుతుంది రాజమండ్రి లో ఇప్పుడు చూడ దగిన కట్టడాల్లో ముఖ్యమయినవాటిలో ఒకటిగా మారిపోతుందని. దేవాలయం లోపలి భాగం కూడా చాలా విశాలంగా ఉంది. అన్నిరకాల భక్తి సాహిత్యం పూజా సామగ్రి ప్రసాదాలు చేతి తయారీ వస్తువులు అమ్ముతున్నారక్కడ కాకుంటే రేట్లు చాలా హెచ్హుగా ఉన్నయి. జనవరిలో నేను తిరుమల వెళ్ళినపుడు కొత్తగా ఓపెన్ చేయబడిన ఇస్కాన్ దేవాలయనికి వెళ్ళాను.అక్కడ కూడా ఇలానే ఇన్నీ అమ్ముతున్నారు.ఎందువలనో తెలియదు గాని ప్రతీ వాటిపై 50 శాతం తగ్గింపుతో అందచేస్తున్నారు.వెంటనే నేను తెలుగు వచన రామాయణం , భాగవతం , భగవద్గీత మూడిటినీ తీసుకొన్నాను. అంతకు ముందు నే చూసిన ఈపుస్తకాల్లో లేని ఒక ప్రత్యేకత దాదాపు ఇరవై పేజీలవరకూ మధ్య మధ్యన ఆయిల్ ప్రింట్ ఫోటోలు ఉండటం. నా వద్ద ఆ సమయంలో ఎక్కువ డబ్బు లేకపోయింది లేదంటే ఇంకా తీసుకొనేవాడినే....................\nమేటర్ ఎక్కువగా ఉండుటవలన మిగిలిన దాన్ని మరొక పోష్టుగా అందిస్తాను.{సశేషమన్నమాట}\n',tourism
'    ఈ వ్యాసం కడలూరు జిల్లాలోని ఒక పట్టణానికి సంబంధించినది. భారత ఆర్ధిక మంత్రి కోసం పి. చిదంబరం చూడండి.\n\nచిదంబరం తమిళనాడు లోని కడలూరు జిల్లాకు చెందిన మునిసిపాలిటీ మరియు తాలూకా కేంద్రం. ఇది తీరానికి 11 కి.మీ మరియు చెన్నై కి రైలు ద్వారా 240 కి.మీ దక్షిణంగా ఉంది.\n\nవిషయ సూచిక:\n1. పట్టణం ఉనికి\n2. ఆలయ కథా విశేషం\n3. దేవాలయపు భక్తులు\n4. భౌగోళికం\n5. జనాభా వివరాలు\n6. దేవాలయ శిల్ప కళ మరియు దేవాలయ విశేషాలు\n7. చిదంబర రహస్యం\n8. ఆలయ నిర్వహణ మరియు దైనందిన పూజలు\n9. ప్రభుత్వ అధీనంలోకి\n10. పండుగలు\n11. చారిత్రిక ఉటంకాలు\n12. విద్యా సంస్థలు\n13. మూలాలు\n14. బయటి లింకులు\n?చిదంబరం\nతమిళనాడు • భారతదేశం\nచిదంబరంను చూపిస్తున్న పఠము తమిళనాడు రాష్ట్రాన్ని గుర్తిస్తున్న భారతదేశ పఠము\n\n\n\nచిదంబరం\n\n\n\n\nఅక్షాంశరేఖాంశాలు: ﻿ / ﻿,\nకాలాంశం \tభాప్రాకా (గ్రీ.కా+5:30)\nవిస్తీర్ణం\n• ఎత్తు \t\n• 3 మీ (10 అడుగులు)\nజిల్లా(లు) \tకడ్డలూరు\nజనాభా \t58,968 (2001)\n1. పట్టణం ఉనికి\n\nపరమ శివుడు శివతాండవం చేస్తూ నటరాజు గా వెలసిన చిదంబరం దేవాలయం 40 ఎకరాల సముదాయంలో ఉన్నది. శైవులకు దేవాలయం లేదా తమిళం లో కోయిల్‌ అంటే చిదంబరం ఉన్న ఈ నటరాజ దేవాలయం. చిదంబరం -- చిత్ - స్పృహ + అంబరం - ఆకాశం - అంటే శివుడు తాండవమాడే స్థలం అని అర్థం.\n2. ఆలయ కథా విశేషం\n\nచిదందరం ఇతిహాసం ప్రకారం పరమశివుడు ఒకనాడు తిల్లాయ్ వనవిహారానికి వెళ్ళాడు.ఈ వనంలో ఉన్న ఋషులు తమ మంత్రాలతో దేవతలను ఆవాహనం చేయగల్గినవారు. శివుడు ఆ ఋషులు పఠిస్తున్న మంత్రాలతో లొంగి పీతాంబరధారి అయి ఉసిరి కాయలు తింటున్నాడు. శివుని భార్య పార్వతి కూడా శివుని వెంబడించింది.ఋషులు, ఋషి పత్నులు ఆ పీతాంబర వాసిని అనేక రకాలుగా స్తోత్రాలు చేశారు. తమ భార్యలూ, ఇతర స్త్రీజనం మోహితులై ఉండటం చూసిన మునులు కోపోద్రిక్తులై తమ మంత్ర ప్రభావంతో ఎన్నో పాములను ఆవాహన చేశారు. భిక్షువు రూపంలో ఉన్న భగవంతుడు ఆ పాములను ఎత్తి జడలు కట్టిన జుత్తు చుట్టూ, మెడలో మరి నడుము చుట్టూ ఆభరణాల్లా వేసుకున్నాడు. ఆవేశం పట్టలేని ఋషులు ఒక భయంకరమైన పులిని ఆవాహన చేశారు. భగవంతుడు దాని చర్మం వలిచి నడుముకి బట్టగా కట్టుకున్నాడు. పూర్తిగా విసుగెత్తిన ఋషులు వారి ఆధ్యాత్మిక శక్తిని మొత్తం ఉపయోగించి \'ముయలకన్\' అనే శక్తిమంతమైన మరియు అహంభావియైన రాక్షసిని ఆవాహన చేశారు. చిరు మందహాసం చిందిస్తూ భగవంతుడు ఆ రక్కసి వీపుపై కాలు మోపి దాన్ని నిశ్చలనం చేసి దివ్యమైన ఆనంద తాండవం చేసి తన అసలు రూపాన్ని చూపాడు. ఋషులు భగవంతుడిని గుర్తెరిగి, తమ మంత్ర తంత్రాలు పని చేయవని తెలుసుకొని ఆయనకు దాసోహమన్నారు.\n\nచిదంబరం చిత్సభలో నటరాజమూర్తి. ఎడమ ప్రక్క ఉన్న మూర్తి చిదంబర రహస్యం - సువర్ణ బిల్వ పత్రాలు మాత్రం కనుపిస్తాయి. కుడివైపున అమ్మవారు శివకామసుందరి.\n\nజగద్రక్షకుడైన విష్ణు అవతారానికి పరుపుగా భాసించే ఆదిశేషుడు ఆనంద తాండవం గురించి విని దాన్ని చూసి ఆనందించాలని కుతూహల పడ్డాడు. భగవంతుడు ఆయన్ని ఆశీర్వదించి, కాలగమనంలో నాట్యము చూపెదనని చెప్పి సాధువైన పతంజలి వేషములో వెళ్ళమని చెప్పి తిల్లాయ్ అడవికి పంపెను. పతంజలి వ్యాఘ్రపాదర్ / పులికాల్ముని (వ్యాఘ్ర / పులి, పాదర్ - పాదములు కలవాడు - ఈయన తేనెటీగలు రాకమునుపే పూవులు కోయటానికి చెట్లెక్కేందుకు వీలుగా పులి కాళ్ళు, చూపు కోరి సంపాదించుకున్నాడు) తో కలిసి తిల్లాయ్ అడవిలోనికి వెళ్ళి భగవంతుణ్ణి శివలింగ రూపంలో పూజించారు. ఆ దేవుణ్ణి ఈ నాటికీ \'తిరుమూలతనేశ్వర్\' (తిరు - శ్రీ, మూలతనం - మూలమైన, ఈశ్వరర్ - ఈశ్వరుడు)గా పూజిస్తున్నారు.\n\nపురాణాల ప్రకారం, శివుడు తన దివ్యమైన \'ఆనంద తాండ\'వాన్ని నటరాజు రూపంలో ఆ ఇద్దరు సాధువులకు తమిళుల \'తాయ్\' (జనవరి-ఫిబ్రవరి) నెలలో పూసమ్ నక్షత్రపు తేదీన చూపాడు.\n\nచిదంబరం అనేక రచనల్లో తిల్లయ్ (ఆలయం ఉన్న తిల్లయ్ అడవిని సూచిస్తూ) అని, పెరుంపత్రపులియూర్ లేదా వ్యాఘ్రపురం (వ్యాఘ్రపాదర్ స్వామి వారి గౌరవ సూచకంగా) అనీ పేర్కొనబడి ఉంది. ఈ ఆలయం\'విరాట్ హృదయ పద్మ స్థలం\' అంటే కమలం వంటి విశ్వపు గుండెలో ఉన్నదని ప్రతీతి.\n\nపరమశివుడు ఆనంద తాండవం చేసిన స్థలంలో - \'తిరుమూలతనేశ్వర్\' ఆలయానికి దక్షిణంగా - ఇప్పుడు శివుడు నృత్య భంగిమలో కనిపించే పొన్నాంబళం/పోర్ సబై (\'పొన్\'అంటే బంగారం \'సబై\' అంటే సభ లేదా వేదిక) ఉంది. ఇక్కడి దేవుణ్ణి \'సభానాయకర్\' - అంటే వేదికపై కొలువైన దేవుడు - అని కూడా పిలుస్తారు.\n\nఈ బంగారు తాపడం చేసిన వేదిక చిదంబరం ఆలయపు గర్భగుడి. ఇందులో స్వామి క్రింద తెలిపిన మూడు రూపాల్లో దర్శనమిస్తారు:\n\n1) సంపూర్ణ రూపం - నటరాజు రూపంలోని స్వామి 2) అసంపూర్ణ రూపం - స్ఫటిక రూపంలోని చంద్ర మౌళీశ్వరర్ 3) నిరాకారం - పంచ భూతాల్లో ఒకటైన ఆకాశానికి ప్రతీకగా గర్భ గుడిలోని ఖాళీ స్థలం\n\nఈ విధంగా చిదంబరం పంచభూత స్థలాల్లో (పంచభూతములు - భూమి, నీరు, నిప్పు, గాలి మరియు ఆకాశం) ఒకటిగా వెలుగొందుతోంది. మిగిలినవి - భూ స్వరూపంగా కొలువబడుతున్న కాంచీపురం లోని ఏకాంబరేశ్వరర్ దేవాలయం, నీటి స్వరూపంగా కొలువబడుతున్న తిరుచ్చిరాపల్లి దగ్గరలోని తిరువనైకవల్ లో గల జంబుకేశ్వరర్ దేవాలయం, అగ్ని స్వరూపంగా కొలువబడుతున్న తిరువణ్ణామలై లోని అన్నమలైయర్ దేవాలయం మరియు గాలి స్వరూపంగా కొలువబడుతున్న శ్రీ కాళహస్తి లోని శ్రీకాళహస్తీశ్వర దేవాలయం.\n\nపరమశివుడు నృత్యం చేసినట్లుగా చెప్పబడే ఐదు స్థలాల్లో చిదంబరం కూడా ఒకటి. ఈ స్థలాలు అన్నింటిలోనూ వేదిక/సభై లు కనిపించడం విశేషం. చిదంబరం కాక మిగిలిన ప్రాంతాలు తిరువాలంగడు లోని రత్తినసబై (రత్తినం - రత్నం), కౌర్తాళ్ళం లోని చిత్రసబై (చిత్ర - చిత్రకళకు ప్రతీక), మదురై లోని మీనాక్షి దేవాలయంలోని రజతసబై (రజత - వెండి) మరియు తిరునెల్వేలి లోని నెల్లైఅప్పర్ దేవాలయంలోని తామిరసబై (తామిరం - రాగి).\n3. దేవాలయపు భక్తులు\n\nఈ దేవాలయపు భక్తుల్లో మొదటివారుగా పరిగణింపబడుతున్నవారు ఆలయ నిర్వహణ చూసే తిల్లై వాళ్ అంధనార్ (తిల్లైలో ఉండే పూజారులు అని అర్థం) అని పిలవబడే పూజారులు. నలుగురు భక్త కవులు ఈ దేవాలయాన్ని ఈ స్వామిని అజరామరం చేశారు. వాళ్ళెవరంటే తిరుజ్ఞాన సంబంథర్ , తిరునావుక్కరసర్ , సుందరమూర్తి నయనార్ మరియు మాణిక్కవసాగర్ . మొదటి ముగ్గురి రచనలు దేవరములుగా ఖ్యాతి పొందాయి. తిరుజ్ఞాన సంబంథర్ చిదంబరం స్వామి పైన రెండు దేవరములు, తిరునావుక్కరసర్ నటరాజ స్వామి పైన ఎనిమిది దేవరములు మరియు సుందరమూర్తి నయనార్ నటరాజ స్వామి పైన ఒక్క దేవరము రచించి స్వరపరిచారు. మాణిక్కవసాగర్ రెండు రచనలు చేశారు. మొదటిది చిదంబరంలో ఎక్కువగా పాడబడే తిరువాసకం (పవిత్ర వచనాలు) మరియు రెండవది పూర్తిగా చిదంబరంలోనే పాడబడే తిరుచిత్రాంబలక్కోవైయార్ (లేదా తిరుకోవైయార్). మాణిక్కవసాగర్ చిదంబరంలోనే ఆధ్యాత్మిక ఆనందం, ముక్తి పొందారని చెప్పబడుతుంది.\n4. భౌగోళికం\n\nచిదంబరం భౌగోళికంగా 11.4° N 79.7° E[1] లో ఉంది. ఇది రమారమి 3 మీటర్ లు (9 అడుగులు) ఎత్తులో ఉంది.\n5. జనాభా వివరాలు\n\n2001 వ సంవత్సరపు భారత దేశం జనాభా లెక్కల  2004-06-16న అసలు పేజీ నుండి తీసుకుని బధ్రపరిచారు. తీసుకొన్న తేదీ: 2008-11-01. ప్రకారం, చిదంబరం జనాభా 58,968. అందులో మగవారు 49\% మరియు ఆడవారు 51\%. చిదంబరంలో సగటు అక్షరాస్యుల శాతం 80\%. ఇది జాతీయ సగటు 59.5\% కన్నా ఎక్కువ. ఇందులో మగవారి శాతం 84\% ఐతే ఆడవారి శాతం 76\%. 10\% జనాభా 6 సంవత్సరాలలోపు వయసు వారు.\n6. దేవాలయ శిల్ప కళ మరియు దేవాలయ విశేషాలు\n\nఈ దేవాలయానికి 9 ద్వారాలు ఉన్నాయి. ఈ తొమ్మిదిలో 4 పెద్ద గాలి గోపురాలు( తూర్పు, పశ్చిమ , ఉత్తర, దక్షిణ దిక్కులలో). ఈ నాలుగు గాలి గోపురాలు చాల పురాతనమైనవి. తూర్పు గాలి గోపురము మీద 108 ముద్రలతో భరత నాట్యం చేస్తున్న శిల్పాలు చెక్కబడ్డాయి. ఆలయ సముదాయం 40 ఎకరాల విస్తీర్ణంలో ఉన్నది. ఈ ఆలయ సముదాయములోనే ఒక పెద్ద తటాకము (శివ గంగ) మరియు చిన్న ఇళ్ళు ఉన్నాయి. ఇవి కాక ఐదు సభలు లేదా వేదికలు ఉన్నాయి. అవి - గర్భగుడిగా వెలుగొందుతున్న చిత్సబై, చిత్సబైకి ఎదురుగానే ఉన్న నిత్యపూజలు జరిగే కనకసబై, గర్భగుడికి ఎదురుగానే శివుడు \'కాళి\' తో నాట్యమాడినట్లుగా చెప్పబడుతున్న నృత్యసబై లేదా నాట్యసబై - ఇది శక్తి స్వరూపం, భగవంతుడి ఆధిపత్యాన్ని చాటి చెప్పిన ప్రాంతం, రాజ్యసబై లేదా 1000 స్తంభాల మంటపం (నిజానికి ఉన్నది 999 స్తంభాలే, భగవంతుడు దర్శనమిచ్చినప్పుడు ఆయనే 1000వ స్తంభం) మరియు పంచమూర్తులు కొలువైన దేవసబై (పంచ - ఐదు, మూర్తులు - భగవంతుడి విగ్రహాలు. ఆ ఐదు ఏవంటే గణేశుడు - విఘ్నాలు తొలగించే స్వామి, తన భార్య \'శివానందనాయకి\'తో కూడి కూర్చున్న భంగిమలో దర్శనమిచ్చే సోమస్కందర్ స్వామి, మురుగా స్వామి మరియు భక్తముఖ్యుడు, ప్రధాన భక్తుడు ఐన చండికేశ్వరర్).\n\nఇవి కాక పతంజలి, వ్యాఘ్రపాదర్ పూజించిన తిరుమూలతనేశ్వరర్ మరియు ఆయన దేవేరి ఉమయ్య పార్వతి ఆలయం, 63 ప్రధాన భక్తులు లేదా అరుబత్తుమూవర్ ల ఆలయాలు, \'జ్ఞాన శక్తి\'కి నిలయమైన శివగామి ఆలయం, విఘ్నాలు పోగొట్టే గణేశాలయం, మూడు విధాలైన శక్తులు - ఇచ్ఛై లేదా కోరిక అవతారమైన భార్య వల్లి, క్రియకు ప్రతిరూపమైన భార్య దేవయాని, అజ్ఞానాన్ని నాశనం చేసేందుకు స్వామి వాడే జ్ఞానానికి ప్రతిరూపమైన బల్లెం - వీటిని కలిగిన మురుగా లేక పాండియనాయకం ఆలయం కూడా ఉన్నాయి.\n\nఆలయ ప్రాంగణంలో గోవిందరాజ పెరుమాళ్, ఆయన దేవేరి పుండరీగవల్లి తాయర్ దేవాలయం కూడా ఉంది. ఈ దేవాలయాన్ని తిల్లై తిరుచిత్రకూడమ్ అంటారు. ఇది 108 వైష్ణవ దివ్యదేశాలు లో ఒకటి. దివ్యదేశాలంటే ప్రముఖ భక్తులైన ఆళ్వార్లు మంత్రాలు (నాలయిర దివ్యప్రబంధం) చదివి శుద్ధి (మంగళాశాసనం) చేసిన విష్ణ్వాలయాలు.\n\nఆలయ ప్రాంగణంలో ఇంకా చాలా చిన్న ఆలయాలు ఉన్నాయి.\n\nఆలయపు రూపకల్పనలోనూ, స్థాపత్యంలోనూ (స్థాపత్యం - ఆర్కిటెక్చర్) వేదాంతార్థాలు కోకొల్లలు. ఉన్న తొమ్మిది ద్వారాలు మానవ శరీరంలోని నవరంధ్రాలను సూచిస్తాయి. గర్భగుడిని ఒక ప్రక్కనున్న కనకసబై అనే వేదిక పైనుంచి పంచాచ్ఛరపది అనే ఐదు మెట్లు ఎక్కి చేరుకోవాలి. పంచాచ్ఛరపది అంటే : పంచ - ఐదు, అ-చ్ఛర - నాశము లేని శబ్దాలు శి వా య న మ . పొన్నాంబళం హృదయానికి ప్రతీక కనుక వేదిక పక్క నుంచి వెళ్ళడం (మిగతా దేవాలయాల్లో మాదిరి ముందు నుంచి కాకుండా). పొన్నాంబళం లేదా గర్భగుడిని 28 స్థంభాలు మోస్తున్నాయి. ఇవి 28 ఆగమాలను (ఆగమాలు శివుడిని అర్చించే వైదిక విధానాలు) సూచిస్తాయి. ఇక ఆలయం పైకప్పుని 64 కళలకు ప్రతీకలైన 64 దూలాలు, అంతు లేని రక్తనాళాలకు ప్రతీకలైన ఎన్నో అడ్డ దూలాలు మోస్తున్నాయి. పైకప్పుని 21600 శివయనమ అని రాసిన బంగారు పలకలతో కప్పారు. ఇవి 21600 శ్వాసలను సూచిస్తాయి. కప్పుపై 9 రకాలైన శక్తిని సూచించే 9 పవిత్ర కుంభాలు లేదా కలశాలతో తీర్చిదిద్దారు (చూ. ఉమాపతి శివమ్ రచించిన కుంచితాంగ్రిస్తవం)\n',tourism
'ఉండవల్లి, గుంటూరు జిల్లా, తాడేపల్లి మండలానికి చెందిన గ్రామము. ప్రకాశం బ్యారేజి దాటగానే \"తాడేపల్లి సెంటర్\" వస్తుంది.కానీ ప్రకాశం బ్యారేజి పై బస్సు సదుపాయం లేదు. తాడేపల్లి విజయవాడకు 2కీ.మీ.లు, మంగళగిరికి 5కీ.మీ.ల దూరంలో ఉంది. ఆ సెంటర్ నుండి అమరావతి వైపుగా ఆరు కిలోమీటర్ల దూరంలో ఉండవల్లి కలదు. ప్రసిద్దమైన ఉండవల్లి గుహలున్నదిక్కడే. గుహాలయాలు : ఈ గుహాలయం ఒక పర్వత సముదాయం. పర్వత ముందు భాగమునుండి లోపలికి తొలచుకుంటూ వెళ్ళడం చేసారు. మద్యలో స్థంబాలు వాటిపై చెక్కిన అందమైన లతలు, గుహాంతర్భాగాలలో గోడలపై చెక్కిన దేవతా ప్రతిమలు మెదలైన వాటితో విశాలంగా ఉంటుంది. ఇవి క్రీ.శ. 4, 5 వ శతాబ్దానికి చెందినవని చరిత్రకారులు భావిస్తున్నారు.\n\n[1] ఇక్కడ నాలుగు అంతస్తులలో ఆలయాలు నిర్మించారు. అందులో ఒక పెద్ద గ్రానైట్ రాతిలో అనంత పద్మనాభ స్వామి శిల్పం చెక్కబడి ఉంది. ఇతర ఆలయాలు త్రిమూర్తులు అయిన బ్రహ్మ, విష్ణువు, శివుడు దేవతలకు ఉద్దేశించినవి.\n\n[2] ఇవి గుప్తుల కాలంనాటి ప్రధమ బాగానికి చెందిన నిర్మాణ శైలికి లభిస్తున్న ఆధారాలలో ఒకటి.\n\n[3] ఈ పర్వత గుహలలో పెద్దదైన ఒక గుహాలయము కలదు. ఈ గుహాలయములో లోదాదాపు 20 అడుగులపైబడి ఏకరాతితో చెక్కబడిన అనంతపద్మనాభస్వామి వారి ప్రతిమ ఉంటుంది. ప్రతిమ పొడవుగా శేషపానుపుతో కూడి గుహాంతర్బాగమున కమలంలో కూర్చున్న బ్రహ్మ మరియు సప్తర్షులు ఇతర దేవతల విగ్రహాలూ కలవు.\n\nపర్వతము బయటివైపు గుహాలయ పైభాగములో సప్తఋషుల విగ్రహాలు పెద్దవిగా చెక్కారు. ఒకే పర్వతాన్ని గుహలుగానూ దేవతాప్రతిమలతోడను ఏకశిలా నిర్మితముగా నిర్మించిన శిల్పుల ఘనత ఏపాటిదో ఇక్కడ చూస్తేనే తెలుస్తుంది. ఈ గుహల నుంచి పూర్వ కాలంలో మంగళగిరి వరకు సొరంగ మార్గం ఉండేదని మన పూర్వీకులు చెప్పేవారు. ఈ మార్గం నుండి రాజులు తమ సైన్యాన్ని శత్రు రాజులకు తెలియకుండా తరలించేవారని ప్రతీతి. ఈ గుహల నిర్మాణ శైలి బౌద్ధ విహారాల శైలిని పోలి ఉంది.ఆలయాల చుట్టూరా పచ్చని పంటపొలాలు కనువిందు చేస్తాయి. ఈ గుహాలయాలు క్రీ.శ. 420 నుండి 620 వరకు సాగిన విష్ణుకుండినుల కాలానికి చెందినవి. అనంత పద్మనాభ స్వామి, నరసింహ స్వామి ఇక్కడ కొలువైన దేవుళ్ళు. హైదరాబాదుకు 315 కి.మీ. దూరంలో గుంటూరు జిల్లాలో ఉంది\n',tourism
'హిమాచల్ ప్రదేశ్ అనే పేరు చెప్పగానే మంచు పర్వతాలు, ప్రకృతి దృశ్యాలతో నిండిన విహార యాత్రా స్థలాలే ఎవరికైనా ఇట్టే గుర్తుకొస్తాయి. అయితే ఈ మంచు పర్వతాలలో అతి పురాతనమైన చరిత్ర కలిగిన దర్శనీయ క్షేత్రాలున్నాయంటే చాలామందికి నమ్మకం కలగదు. ఇక్కడి ఆలయాల్లో శిల్పకళను చూస్తే మైమరచిపోతాం. అలాంటి పుణ్యక్షేత్రాలలో ఒకటే \"రేణుకా క్షేత్రం\".\n\nహిమాచల్‌ప్రదేశ్ రాష్ట్రంలో ఉన్న రేణుక అనే ఊరు ఒక పుణ్యక్షేత్రంగానే కాకుండా, ప్రసిద్ధమైన విహార యాత్రాస్థలంగా కూడా పేరుగాంచింది. ఇక్కడ రేణుకాదేవి పేరుతో ఓ ఆలయం ఉంది. అదే ఊరి పేరు కూడా కావటం మాత్రం యాదృచ్ఛికమే. హిమాలయా పర్వతాలకు ఇవతలగా ఉన్న మైదాన ప్రాంతానికి మధ్యలో అంత ఎక్కువ ఎత్తులేని వరుస కొండలమధ్య కొలువై ఉండే శివాలిక్ పర్వత శ్రేణులకు, హిమాలయా పర్వతాలకు మధ్యలో రేణుక అనే ఈ ఊరు ఉంది.\n\nరేణుక ఊరు ఉన్న ప్రదేశం ఎత్తు కేవలం 600 మీటర్లు మాత్రమే. అందువల్ల ఇక్కడ ఎక్కువగా చలి ఉండదు. ఈ ప్రాంతానికి ఏ కాలంలోనయినా నిక్షేపంగా వెళ్లవచ్చు. ఇక ఈ ఊరికి నైరుతీదిశగా 36 కిలోమీటర్ల దూరంలో \"నేహాన్\" అనే పట్టణం ఉండగా.. తూర్పు దిశలో 50 కిలోమీటర్ల దూరంలో \"పావుంటా సాహెబ్\" అనే పవిత్ర సిక్కు క్షేత్రం కలదు. కాబట్టి.. ముందుగా నేహాన్ లేదా పావుంటా చేరుకుంటే, అక్కడినుంచి రేణుక చేరుకోవటం చాలా సులభం.\n\nనేహాన్ నుంచి దక్షిణంగా 14 కిలోమీటర్ల దూరంలో \"త్రిలోకపూర్\" అనే ఊరిలోగల \"మహామాయ బాలసుందరి\" చూడదగ్గ మరో పుణ్యక్షేత్రం. నేహాన్‌లో 16వ శతాబ్దంనాటి \"జగన్నాథ మందిరం\" కూడా ఉంది. పావుంటా సాహెబ్ అనే ఊరు సిక్కుల గురువులలో ఆఖరివాడైన \"గురుగోవింద సింగ్\" జీవితంతో సంబంధం ఉన్న క్షేత్రం. అందుకే రేణుకను దర్శించేవారు ఈ క్షేత్రాలన్నింటినీ చూసేందుకు ప్రాముఖ్యత చూపిస్తారు.\n\nరేణుక పుణ్యక్షేత్రంలోని దర్శనీయ స్థలాల విషయానికి వస్తే.. రేణుక ఊరిలో ఓ పెద్ద సరస్సు ఉంది. హిమాచల్‌ప్రదేశ్ మొత్తంమీదా సహజంగా ఏర్పడిన సరస్సులలో ఇదే అతి పెద్దది కావటం విశేషంగా చెప్పవచ్చు. ఈ సరస్సు శివాలిక్ పర్వత శ్రేణుల వరుసలకూ, హిమాలయా పర్వతాలకూ మధ్యలో ఒక చిన్న లోయలాంటి ప్రదేశంలో ఏర్పడింది. అంతేగాకుండా.. ఈ సరస్సు అడుగున సహజంగా ఏర్పడిన నీటి ఊటలున్నాయి.\n\nసరస్సు అవతలవైపున దట్టమైన అడవి ఉంటుంది. ఈ సరస్సును దర్శించేందుకు వచ్చేవారిలో ఎక్కువమంది బోటు షికారుకు, తరువాత గట్టున ఉండే అడవిలోగల లయన్ సఫారీని చూసేందుకే వస్తుంటారు. ఈ సరస్సు ఒడ్డునే, తండ్రి ఆజ్ఞ మేరకు పరశురాముడు తన తల్లి రేణుకాదేవి తల నరికాడనీ, తండ్రి ఇచ్చిన వర ప్రభావం చేత తల్లిని తిరిగి బ్రతికించుకున్నాడనీ స్థలపురాణం చెబుతోంది.\n\nఅందుకనే ఈ సరస్సు ఒడ్డునే రేణుకాదేవికి, పరశురాముడికి వేరు వేరుగా ఆలయాలను నిర్మించారు. రేణుకాదేవి ఆలయం ఒకే ఒక్క రాతితో నిర్మాణమైనట్లుగా చెబుతుంటారు. ఈ రెండు ఆలయాలే కాకుండా, సరస్సు ఒడ్డునే గాయత్రిదేవి ఆలయం.. శివ, విష్ణు, గణపయ్యల ఆలయాలు కూడా ఉన్నాయి. పర్వత సౌందర్యంతోపాటు, ప్రకృతి సౌందర్యం మేళవించిన భక్తి పారవశ్యంతో పరవసింపజేసేలా ఉండే ఈ ప్రాంతంలో పర్యాటకులు, భక్తుల సౌకర్యార్థం అనేక హోటళ్లు, లాడ్జీలు అనేకం అందుబాటులో ఉన్నాయి.\n',tourism
'అరసవిల్లి (ఆంగ్లం Arasavalli) - శ్రీకాకుళం\n\nపూర్వము శ్రీకాకుళం జిల్లాలో, శ్రీకాకుళం మండలంలో ఉన్న గ్రామం. ఇప్పుడు (2008)శ్రీకాకుళం పట్టణానికి కలిపి వేసి మున్సిపాలిటీ లో ఒక వార్డుగా పరిగణించడమైనది. శ్రీ సూర్యనారాయణ స్వామి దేవస్థానము ద్వారా బహుళ ప్రసిద్ది చెంది ఉన్నది. ఒకప్పుడు ఈ గ్రామాన్ని \"హర్షవల్లి\" అనేవారని క్రమ క్రమంగా \"అరసవిల్లి\" అయిందని చెపుతారు.\n\nదేవాలయం వెబ్‌సైటు నుండి తీసుకొన్న చిత్రం [1]\n\nవిషయ సూచిక:\n1. స్థల పురాణం\n2. దేవాలయ చరిత్ర\n3. ఆలయ విశేషాలు\n4. అరసవిల్లి - శ్రీకాకుళం _ సూర్యనారాయణ స్వామి ఆలయము,కొన్ని చిత్రములు\n5. బయటి లింకులు\n1. స్థల పురాణం\n2. దేవాలయ చరిత్ర\n\nఅరసవిల్లి ఆలయం పుష్కరిణి\n\nఇక్కడి సూర్యదేవాలయం లో కల ఈ స్వామిని స్వయంగా దేవేంద్రుడే ప్రతిష్ఠించాడని స్థలపురాణం ద్వార తెలియుచున్నది. ఇక్కడ లభించిన శాసనాలు క్రీ.శ. 7 వ శతాబ్థానికి చెందినవి. అందువల్ల యిది ప్రాచీన దేవాలయం అని చెప్పవచ్చు. భారతదేశం లో ఉన్న కొద్ది సూర్యదేవాలయాలలో ఇది ఒకటి. (ఒరిస్సాలో సుప్రసిద్ధమైన కోణార్క్ సూర్యదేవాలయంలో సైతం ఇక్కడి మాదిరిగా ఇప్పుడు నిత్యపూజలు జరగడంలేదు[ఆధారం కోరబడినది]). ఈ ఆలయాన్ని ఏడవ శతాబ్దంలో కళింగరాజు దేవేంద్రవర్మ నిర్మించినట్లు కొందరు పురావస్తు శాస్త్రజ్ఙులు పేర్కొన్నారు.\n\nఈ ప్రాంతం 17 వ శతాబ్దంలో నిజామునవాబు పాలన క్రిందికి వచ్చింది. ఈ ప్రాంతానికి సుబేదారుగా నియమించబడ్డ షేర్ మహమ్మద్ ఖాన్ పరిపాలనా కాలంలో ఈ ప్రాంతంలోని దేవాలయాలను అనేకం ధ్వంసం చేశాడు. ఆ విషయాన్ని అతనే పర్షియన్ లిపిలో ఒక శిలాశాసనం ద్వారా ప్రకటించుకున్నాడు. అలా నాశనం చేయబడిన అనేక దేవాలయాలలో అరసవిల్లి కూడా వుంది. సుబేదారుకు హిందువుల న్యాయశాస్త్రం గురుంచి, మనుస్మృతి గురించి చెప్పడానికి నియమించబడిన పండితుడు సీతారామ శాస్త్రి అరసవిల్లి దేవాలయంపై జరగనున్న దాడిని గురించి ముందుగా తెలుసుకొని ఎలాగో స్వామి మూలవిరాట్టును పెకలించి ఒక బావిలో పడవేయించాడట. 150 సంవత్సరాల క్రితం ఎలమంచి పుల్లజీ పంతులు అనే ఆయన బావిలోనుంచి ఆ విగ్రహాన్ని తీయించాడట. దేవాలయాన్ని ఇప్పుడున్న రీతిలో నిర్మించి , అందులో బావిలో లభించిన విగ్రహాన్ని ప్రతిష్ఠించాడు. అప్పటి నుంచి ఈ దేవాలయం క్రమక్రమముగా అభివృద్ది చెందుతూ, అశేషంగా భక్తులనెందరినో ఆకర్షిస్తూ ప్రముఖ పుణ్యక్షేత్రముగా వెలుగొందుతూ వుంది.\n\nప్రతి సంవత్సరం రథసప్తమినాడు స్వామికి ప్రత్యేక పూజలను నిర్వహిస్తారు.\n3. ఆలయ విశేషాలు\n\nఈ దేవాలయంలోని ఒక మహత్తరమైన విషయం, సంవత్సరానికి రెండు పర్యాయాలు సూర్య కిరణాలు ఉదయసంధ్యలో మూలవిరాట్టు పాదాలకు సోకేలా ఈ దేవాలయం నిర్మించబడటం. దేవాలయ వాస్తులో యిదో ప్రత్యేకత. కంచి లోని కామేశ్వరాలయంలో కూడ యిలాంటి ఏర్పాటు వుంది. ప్రతి సంవత్సరం మార్చి,అక్టోబర్ లలొ ఇది జరుగుతుంది.(3-10-10) న జరిగింది.\n4. అరసవిల్లి - శ్రీకాకుళం _ సూర్యనారాయణ స్వామి ఆలయము,కొన్ని చిత్రములు\nఅరసవిల్లి - శ్రీకాకుళం _ సూర్యనారాయణ స్వామి ఆలయము,చిత్రముల కూర్పు\nఅరసవిల్లి - శ్రీకాకుళం _ సూర్యనారాయణ స్వామి ఆలయము, దూరము నుండి ప్రవేశద్వారము చిత్రం కూర్పు\nఅరసవిల్లి - శ్రీకాకుళం _ సూర్యనారాయణ స్వామి విగ్రహము-3\nఅరసవిల్లి - శ్రీకాకుళం _ సూర్యనారాయణ స్వామి విగ్రహము-2\nఅరసవిల్లి - శ్రీకాకుళం _ సూర్యనారాయణ స్వామి విగ్రహము-1\nఅరసవిల్లి - శ్రీకాకుళం_సూర్యనారాయణ స్వామి విగ్రహము\nఅరసవిల్లి సూర్యదేవాలయం - శ్రీకాకుళం : గంటస్థంబము ,మంటపము ,ఆలయశిఖరము కనిపిస్తూ ఉన్న ఫొటో\nఆరసవిల్లి సూర్యదేవాలయం ప్రవేశ ద్వారము-శ్రీకాకుళం\n\n5. బయటి లింకులు\n\n    * భారతదేశంలో సూర్య దేవాలయాలు\n    * అరసవిల్లి దేవాలయం వెబ్‌సైటు\n\n',tourism
'శ్రీకాళహస్తి\nదక్షిణ భారతదేశంలోనే ప్రశస్తమైన శైవ దేవాలయం శ్రీకాళహస్తి. 63 నయనారులలో ఒకడైన కన్నప్ప ఇక్కడే శివలింగం కళ్ళలోనుండి వస్తున్న రక్తాన్ని ఆపడానికి తన కళ్ళను పెరిగి శివలింగానికి అమర్చిన హృదయాన్ని ద్రవింపజేసే మహత్తర ఘట్టం చోటు చేసుకున్న పుణ్యస్ధలం శ్రీకాళహస్తి.\n\n\nశ్రీకాళహస్తి తిరుపతికి 36 కిలోమీటర్ల దూరంలో ఉంది. వాయుదేవునికై నిర్మించిన ఏకైక దేవాలయం శ్రీకాళహస్తిలో ఉంది. వాయుదేవుడు ఇక్కడ శివుని రూపంలో శ్రీకాళహస్తీశ్వరునిగా పూజలందుకుంటాడు. చోళరాజు శ్రీ రాజేంద్ర చోళుని చే 12వ శతాబ్దంలో ఈ దేవాలయం నిర్మించబడింది.\n\nభారతీయ ఖగోళశాస్త్రంలో ప్రముఖులైన రాహువు, కేతువు లకు కూడా ఇక్కడ గుడులు నిర్మించారు. సువర్ణముఖి నది ఒడ్డున ఉంది.\nశ్రీ కాళహస్తిని \'దక్షిణ కైలాసం\' గా భావిస్తారు. మొదటి శతాభ్దానికి చెందిన శైవ సన్యాసులు ఈ దేవాలయం గూర్చి గానం చేశారు.\nవాస్తుశిల్పకళ ప్రకారంగా కూడా శ్రీకాళహస్తి ఒక అధ్బుతమైన శివాలయం. పురాతన సాంప్రదాయ రీతిలో నిర్మించబడిన 120 అడుగుల (36.5m) ఎత్తున్న పెద్ద గోపురం దేవాలయానికి ప్రత్యేక ఆకర్షణ. పెద్ద రాతిగుట్ట ను తొలిచి ఈ దేవాలయాన్ని నిర్మించారు.\nమెదట పల్లవరాజులు ఈ దేవాలయ నిర్మాణం గావించారు. తమిళులైన చోళ రాజులతో పాటూ విజయనగర రాజులూ ఈ దేవాలయ అభివృద్దికి కృషి చేశారు. ఇతర దేవాలయాల్లాగే శ్రీకాళహస్తి నిర్మాణం కూడా శతాభ్దాలపాటూ జరిగింది. పదో శతాబ్దంలో చోళరాజులు దేవాలయాన్ని పునరుద్దరించి ఒక రూపునిచ్చారు. ప్రాకారపు గోడలు, నాలుగు గోపురాలు పన్నెండో శతాబ్దంలో వీరనరసింహరాయార్ చే నిర్మించబడ్డాయి. 120 అడుగుల ఎత్తున్న ప్రధాన గోపురాన్ని, వందకాళ్ళ మంటపాన్ని విజయనగర రాజు శ్రీ క్రిష్ణ దేవరాయలు క్రీ.శ. 1516లో నిర్మించారు. దేవక్కొట్టకు చెందిన నట్టుక్కొట్ట చెట్టియార్ 1912లో ఒక మిలియన్ డాలర్లు వెచ్చించి ప్రస్తుతమున్న రూపు తెచ్చారు. అప్పార్, సుందరార్, సంబందార్ మొదలైన నయనారులు శ్రీకాళహస్తీశ్వరున్ని తమ \'తేవారం\' భక్తిగీతాల్లో కొనియాడారు.\nపంచబూతాల రూపంలో శివుని ప్రార్దించడం శైవ సాంప్రదాయం. శ్రీకాళహస్తిలో శివున్ని పంచబూతాల్లో ఒకటైన \'వాయు\' రూపంలో పూజిస్తారు. (నీరు- తిరువనైకావల్, అగ్ని-అన్నామలైయార్, భూమి-ఏకాంబరేశ్వరార్ దేవాలయం, ఆకాశం (విశ్వం)-చిదంబరం దేవాలయం)\nగర్బగుడిలో గాలి చలనం లేకున్నా, గర్బగుడి ప్రదాన ద్వారం మూసివేసినా అక్కడి దీపాలపై మంట కదులుతూ ఉండటం అద్బుతం. శివుని ఉచ్వాసనిశ్చ్వాస లకు అనుగుణంగా ఆ దీపాలు కదులు తున్నాయని నమ్మకతప్పదు. శ్రీకాళహస్తిలో ఉంది స్వయంభూ లింగం. దాన్ని మనుషులెవరూ ప్రతిష్టించలేదు.\n\nకాళహస్తి చుట్టూ రెండు పవిత్రమైన గుట్టలు ఉన్నాయి. దుర్గాంబ దేవాలయం ఉత్తరం వైపున ఉన్న గుట్టపై ఉంది. దక్షిణం వైపున ఉన్న గుట్టపై శివునికి తన కళ్ళను అర్పించిన భక్త కన్నప్ప స్మృత్యర్దం నిర్మించిన \'కన్నబేశ్వర\' కోవెల ఉంది. దగ్గరలో ఉన్న మరో గుట్టపై \'సుబ్రమణ్య స్వామి ఆలయం\' ఉంది.\nగర్భగుడిలోని లింగాన్ని ఇంతవరకూ మానవులెవరూ, ఆఖరికి పూజారులు కూడా తమ చేతులతో తాకలేదు.నీరు, పాలు, కర్పూరం, పంచామృతం కలిపి లింగానికి అభిషేకం (స్నానం) చేయిస్తారు. చందనం, పూవులు, జంధ్యం ప్రదాన లింగానికి కాకుండా ఉత్సవ మూర్తికి అర్పిస్తారు.\nశివ భక్తులైన సాలెపురుగు(శ్రీ), సర్పం (కాళ), ఏనుగు (హస్తి) పేరు మీదుగా శ్రీకాళహస్తికి ఆ పేరు వచ్చింది. నిష్కల్మశమైన వాటి భక్తికి మెచ్చి వాటి పేర్లతో కలిపి వాయులింగం శ్రీ కాళహస్తీశ్వరునిగా\n',tourism
'తొమ్మిది అడుగుల ఎత్తుతో, విశాల నేత్రాలతో, వీరాసన భంగిమలో కొల్లేటికోటలో కొలువైయున్న \"పెద్దింట్లమ్మ\" కొలిచినవారి కొంగుబంగారంగా విరాజిల్లుతోంది. కొల్లేరు లంక గ్రామాల ప్రజల ఆరాధ్య దైవమైన పెద్దింట్లమ్మను దర్శించుకునేందుకు ఆంధ్రరాష్ట్రంలోని వివిధ ప్రాంతలనుంచి వేల సంఖ్యలో భక్తులు, పర్యాటకులు తరలివస్తుంటారు.\n\nకృష్ణా జిల్లా కైకలూరు మండలానికి చెందిన ఒక గ్రామమే \"కొల్లేటికోట\". కొల్లేరు సరస్సు మధ్యలో ఉన్న ఒక ద్వీపంలో ఉన్న కొల్లేటి కోట గ్రామంతోపాటు లక్ష్మీపురం, గోకర్ణేశ్వరపురం, శృంగవరప్పాడు, గుమ్ముల్లపాటు, పందిరిపల్లిగూడెం అనే ఐదు కుగ్రామాలన్నీ కూడా కొల్లేరు దీవి అంచున ఉన్నాయి. ఈ కొల్లేటి కోట గ్రామంలోనే శ్రీ పెద్దింట్లమ్మగా పిలవబడే శ్రీ జలదుర్గా అమ్మవారి ఆలయం కలదు.\n\nస్థానికుల కథనం ప్రకారం కొల్లేటికోట చరిత్రను చూస్తే.. ఈ ప్రాంతంలోగల ప్రాచీన దుర్గాన్ని లాంగుల్య గజపతి కట్టించినట్లుగా తెలుస్తోంది. అయితే ప్రస్తుతం ఆ ప్రాంతంలో ఓ మట్టిదిబ్బ తప్పిస్తే కోట అవశేషాలేవీ కనిపించవు. ఇక్కడికి దగ్గర్లోని జలదుర్గాలయం చూడదగ్గది. కొల్లేటికోట గ్రామాన్ని 15వ శతాబ్దం చివరలో ఒరిస్సాను ఏలిన అంబదేవరాయ జయించినట్లు చారిత్రక ఆధారాల ద్వారా తెలుస్తోంది.\n\nకొల్లేటికోట దుర్గాన్ని జయించిన అనంతరం అంబదేవరాయ జలదుర్గాలయంలో జలదుర్గకు బదులుగా పెద్దింట్లమ్మ లేదా మాతంగిదేవి విగ్రహాన్ని ప్రతిష్టించినట్లు స్థానికుల కథనం. గజపతులపై దండెత్తి వచ్చిన మహమ్మదీయ సుల్తానులు లేదా విజయనగర రాజులు కొల్లేటి ఒడ్డున చిగురుకోటవద్ద నిలిచారనీ.. అయితే గజపతుల సైన్యాన్ని చేరుకునే మార్గం కానరాకపోవటంతో ఉప్పుటేరు అనే కాలువను తవ్వి, సరస్సు జలాలను సముద్రంలోకి మళ్లించారని తెలుస్తోంది.\n\nనీటిమట్టం తగ్గిన తరువాత గజపతులపై దాడిచేసి కొల్లేటి కోటను వశం చేసుకున్నట్లు చరిత్ర చెబుతోంది. అదలా ఉంటే.. గజపతులపై జరిపిన ఈ దాడి సఫలం అయ్యేందుకు మహమ్మదీయ లేదా విజయనగర సైన్యాధ్యక్షుడు కొల్లేటి ఒడ్డున తన సొంత కూతురిని బలి ఇచ్చాడనీ.. అందుకే ఇప్పటికీ ఆ ఒడ్డుకు పేరంటాళ్ల కనుమ అనే పేరు నిలిచిపోయిందని స్థానికుల కథనం. \nఇక పెద్దింట్లమ్మ ఆలయం విషయానికి వస్తే... పైన చెప్పుకున్నట్లుగా ఒరిస్సా పాలకుడు అంబదేవరాయ కొల్లేటికోట దుర్గాన్ని జయించి, అక్కడ ఉన్న జలదుర్గకు బదులుగా పెద్దింట్లమ్మ విగ్రహాన్ని ప్రతిష్టించినట్లు తెలుస్తోంది. 11వ శతాబ్దానికి చెందిన ఈ అమ్మవారి ఆలయంలో ప్రతి ఏడాది ఫిబ్రవరి నెలలో ఫాల్గుణ శుద్ధ ద్వాదశి రోజునుంచి నెలరోజుపాటుపాటు అమ్మవారి జాతరను పెద్ద ఎత్తున నిర్వహిస్తారు.\n\nఈ ప్రాంతంలో నివాసం ఉంటున్న వడ్డెర కులస్తులు ఏ శుభకార్యం తలపెట్టినా, అభివృద్ధి కార్యక్రమాలు చేపట్టినా ముందుగా అమ్మవారిని దర్శించుకుని, పూజలు జరిపిన అనంతరమే మొదలుపెడతారు. ప్రతి ఆదివారం అమ్మవారిని దర్శించుకునేందుకు వచ్చే భక్తుల సంఖ్య వేలల్లోపైమాటే. రాష్ట్రంలోని వివిధ ప్రాంతాలనుంచి వచ్చే భక్తులే కాకుండా, అప్పుడప్పుడూ విదేశీయులు కూడా ఈ ఆలయాన్ని సందర్శిస్తుంటారు. అలాగే ప్రపంచ ప్రసిద్ధి గాంచిన కొల్లేరు సరస్సుకు విహారయాత్రకు వచ్చిన ప్రతివారూ కూడా తప్పకుండా అమ్మవారిని దర్శించుకుంటారు.\n\nపెద్దింట్లమ్మను దర్శించుకునేందుకు కొల్లేటికోటకు వచ్చే భక్తులు \"కొల్లేరు\"లో పడవ ప్రయాణం, పెద్దింట్లమ్మ వారధి అయిన కర్రల వంతెనపై ప్రయాణం చేయాల్సి ఉంటుంది. దేశ విదేశాల నుంచి వచ్చే పక్షులతో చూడముచ్చటగా ఉండే కొల్లేటిలో ప్రయాణమే ఓ అద్భుతమైన అనుభవం అని చెప్పవచ్చు. కాగా.. దేశంలో ఏ దేవాలయంలో లేని విధంగా ఉత్సవాలకు విచ్చేసే భక్తులకు ఉచితంగా ప్రసాదాలు, భోజనాలను ఏర్పాట్లు చేయడం అనేది \"పెద్దింట్లమ్మ\" ఆలయ విశేషంగా చెప్పవచ్చు.\n\nకొల్లేటికోటలో జరిగే పెద్దింట్లమ్మ జాతరకు వెళ్ళాలంటే... పశ్చిమ గోదావరి జిల్లా ఆకివీడు నుంచి లాంచీలపై ప్రయాణించాల్సి ఉంటుంది. అలాగే కైకలూరు, ఆలపాడు, ఏలూరు పట్టణాలనుంచి మాత్రం రోడ్డు మార్గం ద్వారా ప్రయాణించాలి. మొత్తంమీదా కొల్లేటికోటలో కొలువైన అమ్మవారి దర్శన భాగ్యంతోపాటు.. ప్రపంచ ప్రసిద్ధిగాంచిన కొల్లేటి సరస్సులో ప్రయాణం, దేశ విదేశాల నుంచీ అతిథులుగా వేంచేసిన పక్షుల సందడితో కనువిందు చేసే ఈ విహారం మరచిపోలేని అనుభూతిని మిగుల్చుతుందనటంలో అతిశయోక్తి లేదు.\n\n',tourism
'అందమైన ప్రకృతిని కొంగున ముడి వేసుకున్న ఈ ప్రాంతంలో తెల్లవారుఝాము 5 గంటలకల్లా తెలతెలవారుతుంటుంది. అలాగే సాయంత్రం 5 గంటలకల్లా చీకటి పడిపోతుంటుంది. ఈ ప్రాంతం పేరే \"అండమాన్\". మన స్వాతంత్ర్య సమరయోధులు చెరసాలల్లో మగ్గిపోయింది ఈ ద్వీపంలోనే. సముద్రాన్ని నిలువెల్లా తాగేయాలనీ, ఆకాశాన్నంతటినీ గుప్పిట్లో బంధించేయాలని, ప్రకృతి ఒడిలో ఆదమరచి సేదతీరాలని భావించే ప్రకృతి ప్రేమికులు తప్పకుండా చూడాల్సిన ప్రదేశమే అందాల అండమాన్.\n\nఎటువైపు చూసినా నీరు.. నీలి రంగు సముద్రంతో మిల మిలా మెరిసిపోయే అండమాన్‌లో తప్పకుండా చూడాల్సిన ప్రదేశం సెల్యులార్ జైలు. ఈ జైలులో లైట్ అండ్ సౌండ్ షోను ఏర్పాటు చేశారు. ఈ షోలో హిందీ, ఇంగ్లీషు భాషల్లో... జైలు చరిత్ర గురించి, దాని గొప్పతనం గురించి, మన భారత స్వాతంత్ర్య సమరయోధులను బ్రిటీష్‌వారు ఏ విధంగా శిక్షించిందీ.. తదితర విషయాల గురించి వివరంగా చెబుతారు.\n\nఆ తరువాత చూడాల్సింది.. \"బారాటంగ్ ఐలాండ్\". ఇక్కడికి వెళ్లాలంటే మొత్తం అడవిగుండానే ప్రయాణం సాగించాల్సి ఉంటుంది. అలా వెళ్తుంటే దారిలో \"జారవా\" జాతికి చెందిన మనుషులు కనిపిస్తారు. వీరు బట్టలు అసలు వేసుకోరు. వారిలో కొంతమంది మాత్రం నైకీ షూలు, నిక్కర్లు వేసుకుని ఉంటారు, అవి కూడా పర్యాటకులు ఇచ్చినవే. ఇక్కడ కెమెరాలను వాడకూడదు. అలాగే మనతో తీసుకెళ్లిన ఆహారాన్ని ఆ ప్రజలకు ఇవ్వకూడదు. వాళ్లు మూలికలు, ఉప్పు కారం లేని ఆహార పదార్థాలను మాత్రమే తింటుంటారు కాబట్టి.. మన ఆహారం వారికి విషంతో సమానమే.\nవెరి వెరీ స్పెషల్లీ...!\nస్కూబా డైవింగ్ మరో ప్రత్యేక ఆకర్షణగా చెప్పవచ్చు. మన భుజాలకు ఎయిర్ సిలిండర్ తగిలించి సముద్రం మధ్యలోకి తీసుకెళ్లి షిప్ చివర్లో కూర్చోబెట్టి వెనక్కి తోసేస్తారు. అలా నీళ్లలో పడిపోయినవారు సముద్రంలో 25 మీటర్ల లోతుకు వెళ్లిపోతారు. అలా వెళ్తుంటే పక్కనే...\n\n\nఅలా ప్రయాణిస్తూ.. అండమాన్‌ చివరకు వెళ్లిపోగానే, అక్కడ సముద్రంలో ఉండే షిప్‌ పర్యాటకులతోపాటు, వాహనాలను కూడా ఎక్కించుకుని తుర్రుమంటుంది. షిప్‌లో ప్రయాణిస్తూ... కాసేపటికి సముద్రం మధ్యలో ఉండే బారాటంగ్ ఐలాండ్‌కు చేరుకోవచ్చు. ఈ ఐలాండ్‌కు అరగంట దూరంలో గల \"లైమ్ స్టోన్ కేవ్స్\" చూడదగ్గ మరో పర్యాటక ప్రదేశంగా చెప్పవచ్చు.\n\nలైమ్ స్టోన్ కేవ్స్‌కు వెళ్లాలంటే బారాటంగ్ నుంచి షిప్‌లో అరగంటసేపు ప్రయాణించి.. అక్కడి నుంచి చిన్న చిన్న పడవల్లో ప్రయాణిస్తూ వెళ్లాల్సి ఉంటుంది. ఇలా వెళ్తున్నప్పుడు రెండువైపులా మాంగ్రోవ్ ఫారెస్ట్ (మడ అడవులు) దర్శనమిస్తాయి. అక్కడ దిగిన తరువాత ఒకటిన్నర కిలోమీటర్లపాటు లోపలికి నడచి వెళ్లాలి. అయితే ఈ గుహల్లోకి ఒకేసారి పదిమందికంటే ఎక్కువమంది వెళ్లకూడదు. ఒకవేళ వెళితే ఊపిరాడక ఇబ్బంది పడాల్సి వస్తుంది.\n\nఈ గుహల్లోకి వెళితే ఏదో తెలియని అనుభూతి దోబూచులాడుతుంది. గుహలోని ఏ భాగాన్ని తడిమినా నీరు మన చేతుల్ని తాకుతూ అలా సుతారంగా వెళ్లిపోతుంటుంది. గుహల పైభాగంలో ఉన్న చిన్న పగుళ్ల ద్వారా ఈ నీరు వస్తుంటుందట. ఇక్కడ తయారయ్యే కార్బన్ డై ఆక్సైడ్ కారణంగా నీరు రకరకాల ఆకారాల్లోకి మారుతుంది. ఇలా ఏర్పడ్డ ఒక్కో ఆకారం చేతితో చెక్కినంత అందంగా, కళ్లు తిప్పుకోనీయనంతగా ఉంటాయి.\n\nఅండమాన్‌లోని హ్యావ్‌లాక్‌లో గల \"రాధానగర్ బీచ్\" ప్రపంచంలోనే నెంబర్ 7 బీచ్‌గా గుర్తింపు పొందింది. ఎలిఫెంట్ బీచ్ కూడా ఈ ద్వీపంలో తప్పక చూడాల్సిందే. కాలుష్యంలేని ఈ బీచ్‌లోని నీరు చాలా తేటగా, స్వచ్ఛంగా ఉంటుంది. ఇక్కడ కోరల్‌రీఫ్స్‌ను చాలా బాగా చూడవచ్చు. ముఖాలకు మాస్కులను తగిలించుకుని సముద్ర గర్భంలో గల వింతలన్నింటినీ ఈ బీచ్‌లో స్పష్టంగా చూడవచ్చు. దీన్నే స్నార్కలింగ్ అని అంటుంటారు. ఈ స్నార్కలింగ్‌కు ఎలిఫెంట్ బీచ్ చాలా అనుకూలంగా ఉంటుంది.\n\nఈ బీచ్‌లో స్నార్కలింగ్ టీమ్ ఒకటి ఉంటుంది. వాళ్లే స్నార్కలింగ్ కిట్ ఇచ్చి మనల్ని సముద్రంలోకి తీసుకెళ్తుంటారు. ఒక పూట అంతా స్నార్కలింగ్ చేసే అవకాశం కల్పిస్తారు. వాళ్లిచ్చిన మాస్కులను పెట్టుకుని నడుచుకుంటూ.. పది అడుగుల లోతువరకూ వెళ్లి సముద్రంలోని అందాలను తనివితీరా చూడవచ్చు. \nఅలా సముద్రంలో నడచి వెళ్తుంటే.. రంగు రంగుల పువ్వులు, గుత్తులు గుత్తులుగా కోరల్స్, శంఖాలు, బంగారు వర్ణంలో చిత్రంగా మెరిసిపోయే చిన్న చిన్న చేపలు, వాటి తోకలపై నల్లటి చుక్కలు... ఇలా ఒకటేమిటి సముద్ర వింతలన్నింటినీ కళ్లారా చూడవచ్చు. ఆ అందాలన్నింటినీ చూశాక.. ఇది నిజమేనా..? అనుకుంటూ, మన కళ్లను మనమే నమ్మలేని పరిస్థితికి కొట్టుకుపోతాం.\n\nఇక్కడ స్కూబా డైవింగ్ మరో ప్రత్యేక ఆకర్షణగా చెప్పవచ్చు. మన భుజాలకు ఎయిర్ సిలిండర్ తగిలించి సముద్రం మధ్యలోకి తీసుకెళ్లి షిప్ చివర్లో కూర్చోబెట్టి వెనక్కి తోసేస్తారు. అలా నీళ్లలో పడిపోయినవారు సముద్రంలో 25 మీటర్ల లోతుకు వెళ్లిపోతారు. అలా వెళ్తుంటే పక్క పక్కనే పెద్ద పెద్ద చేపలు వెళ్తూ కనిపిస్తాయి. అయితే ఈ డైవింగ్ చేయాలంటే నేవీ వాళ్లు నియమించిన కోచ్ వద్ద శిక్షణ తీసుకోవాల్సి ఉంటుంది.\n\nఅండమాన్‌లో చూడాల్సిన మరో ప్రదేశం \"రెడ్‌స్కిన్ ఐలాండ్\". ఇక్కడికి వెళ్లాలంటే.. మధ్యలో కొన్ని ప్రదేశాలు చెరువుల్లాగా కనిపిస్తాయి. అవన్నీ సునామీ వచ్చినప్పుడు మునిగిపోయాయట. కొన్ని ఎకరాల పొలాల్లోకి ఇసుక, ఉప్పునీరు వచ్చి నిల్వ ఉండిపోవటంతో.. అవి సాగు చేసేందుకు పనికిరాకుండా పోయాయి. దాంతో చిన్న చిన్న చెరువులుగా దర్శనమిస్తూ.. సునామీ విధ్వంసానికి సాక్షీభూతాల్లా మిగిలిపోయాయని గైడ్ చెప్పగానే మనసంతా భారమవకమానదు.\n\nబారాటంగ్‌కు 6 కిలోమీటర్ల దూరంలో గల \"మడ్ వాల్‌కనో\" కూడా చూడదగ్గ మరో ముఖ్యమైన ప్రదేశం. కొండలా ఉండేచోట అంతా బురద బురదగా ఉంటుంది. భూమిలోంచి రకరకాల వాయువులు వెలువడుతుండటంవల్ల బురద బుడగల మాదిరిగా పైకి లేచి బుగ్ బుగ్‌మంటూ చప్పుడు చేస్తూ ఉంటుంది. అదో ప్రకృతి విచిత్రం.\n\nఅండమాన్‌లో ఇంకా చెప్పుకోదగిన, చూడదగ్గ పర్యాటక ప్రాంతాల విషయాలకొస్తే.. సన్‌సెట్ పాయింట్, అక్వేరియం, ఆంత్రోపోలాజికల్ మ్యూజియం, మినీ జూ, రాస్ ఐలాండ్, మరీనా పార్క్, సాముద్రిక నేవల్ మ్యూజియం, ఫారెస్ట్ మ్యూజియం, నార్త్ బే ఐలాండ్, మడివాల్కనో..లు ఉన్నాయి.\n\nఅండమాన్‌లో పర్యటించేందుకు అక్టోబర్ నుంచి మే నెల వరకు అనువుగా ఉంటుంది. ఇక్కడికి ఎలా వెళ్లాలంటే.. విమానంలోగానీ, షిప్‌లోగానీ వెళ్లవచ్చు. వెళ్లేటప్పుడు షిప్‌లో వెళితే మరీ మంచిది. విశాఖపట్నం, చెన్నై, కలకత్తాల నుంచి అండమాన్ వెళ్లేందుకు షిప్స్ అందుబాటులో ఉన్నాయి.\n\nఅయితే షిప్పింగ్ కార్పొరేషన్ ఆఫ్ ఇండియా వారి వద్ద కనీసం నెల రోజులకు ముందుగానే టికెట్లను బుక్ చేసుకోవాల్సి ఉంటుంది. అదీ స్వయంగా వెళ్లి మన గుర్తింపు కార్డులు చూపించాకనే అది వీలుపడుతుంది. ఇక వాతావరణం అనుకూలంగా ఉంటేనే షిప్ ప్రయాణం బాగుంటుంది కాబట్టి ప్రయాణానికి రెండు రోజుల ముందుగానే బయల్దేరాల్సి ఉంటుంది. అయితే.. ఈ అండమాన్ ట్రిప్, పడవ ప్రయాణం నూతన దంపతులకయితే ఓ స్వర్గ సామ్రాజ్యాన్ని కళ్లముందు ఉంచుతుందంటే అతిశయోక్తి కాదు.\n\n',tourism
'అవి కొండలే కావచ్చు... కాని మనసుల్ని దోచే అరు దైన కళాఖండాలు ఆ కొండల మాటున దాగి ఉన్నాయి. అవి రాళ్లే కావచ్చు... కాని జవ్వనులైన జవరాళ్లలా నాట్యం చేస్తాయి. ప్రపంచానికి భారతదేశం అందించిన వరాలీ శిల్పాలు. నిజజీవితంలోని విభిన్న కోణాల్ని ఇక్కడి శిలలు అణువణువునా ఆవిష్కరిస్తున్నాయి. ఛందేలా రాజపుత్రుల కృషికి ఇవి దర్పణాలుగా నిలుస్తాయి.\nఖజురహో దేవాలయాల నిర్మాణానికి దాదాపు వందేళ్లు పట్టింది. ్రశ 950-1050 మధ్య కాలంలో ఛందేలా రాజపుత్ర రాజులు ఈ గుహాలయాల నిర్మాణాన్ని చేపట్టారు. కళాత్మక నైపుణ్యానికి, వైభవానికి ఈ గుహాలయాలు దర్పణాలు. మొత్తం 85 దేవాలయాల్లో ఇప్పటికే నిలిచి ఉన్నవి కేవలం 22 మాత్రమే. ఖజురహో చుట్టూ 8 ద్వారాలతో కూడిన కుడ్యం ఉన్నది. ప్రతి ద్వారం రెండు బంగారు కొబ్బరి కాండముల మధ్య ఉన్నది. సుమారు 8 చదరపు మైళ్ళ అంటే 21 చదరపు కిలో మీటర్ల విస్తీర్ణం లో 80 కి పైగా హిందూ దేవాలయాలు పరుచుకొని ఉన్నాయి.\n\nఉత్తర భారతంలో ఇతర సాంస్కృతిక స్థానాల వలె ఖజురాహో దేవాలయాలు క్రీశ 1100-1400 ల మధ్య ముస్లిం చొరబాటు దారుల చేత నేలమట్టం కాలేదు. చాలా కాలం నిర్లక్ష్యం తరువాత 19 వ శతాబ్దం లో బ్రిటీష్‌ వారు వీటిలో కొన్నింటిని కనిపెట్టారు. తవ్వకాలు మొదలు పెట్టారు. జులై-మార్చి మధ్య కాలం ఖజురహో సందర్శించడానికి అనువైన సమయం. ఈ పురాతన ఖజురహో దేవాలయాలు యునెస్కో వారసత్వ సంపదగా గుర్తింపబడినాయి. ఇక్కడ నిర్మించిన దేవాలయాలు, హిందూ మరియు జైన దేవాలయాల సమూహం. దీనికి ఆ పేరు హిందీ భాష నుండి మూలంగా వచ్చినది. హిందీలో ఖజూర్‌ అనగా ఖర్జూరము.\n\nశృంగార జగత్తు ఖజురహో...\nభారతీయ సంసృతిలోని శృంగార తత్వాన్ని చాటి చెప్పే ఖజురహో మధ్యప్రదేశ్‌లో ఉంది. శృంగార రసాధిదేవతల చిత్రాలున్న ఖజురహో శిల్పకళా సౌందర్యాన్ని చూడాలంటే రెండు కళ్ళూ చాలవు. సుమారు వెయ్యేళ్ళ చరిత్ర కలిగిన ఈ విశిష్ట ఆలయాలు... ఎన్నో ప్రకృతి బీభత్సాలకు గురయ్యాయి. ఎందరో దురాశాపరుల దాడులతో పాడైపోగా మిగిలిన ఆలయాల్లో జీవం ఉట్టిపడే శిల్పకళా సంపద ఈనాటికీ సందర్శకులను మంత్రముగ్ధుల్ని చేస్తోంది. వెయ్యేళ్ల కిత్రం చందేలా రాజవంశీయుల పరిపాలనలో రాజధానిగా వెలుగొందిన ఖజురహో గ్రామం... ఆ రాజుల పరిపాలన అంతమవడంతో అక్కడి అద్భుత శిల్ప సంపద కూడా మరుగున పడిపోయింది.\n\nకాలక్రమంలో ఈ గ్రామం చుట్టూ చెట్లు పెరిగిపోయి ఒక అడివిలా మారిపోయింది. 1839 లో మళ్లీ ఖజురహో వెలుగు చూసింది. ఆనాడు చందేలా రాజులు మొత్తం 80 దేవాలయాలు నిర్మించగా నేడు 22 దేవాలయాలు మాత్రమే కన్పిస్తున్నాయి. ఈ ఆయలయాల మీద ఉన్న శిల్పాలు అపురూపమైనవే కాదు శృంగారాన్ని ఉద్దీపింపజేసేవిగా ఉంటాయి. వెయ్యేళ్లపాటు ఇంతటి కళా ప్రాశస్త్యాన్ని తనలో దాచుకున్న ఖజురహోను మరింతగా ప్రాచుర్యంలోకి తేవడానికి మధ్యప్రదేశ్‌ ప్రభుత్వం ప్రపంచవ్యాప్తంగా పర్యాటకులను విశేషంగా ఆకర్షిస్తోంది. ఇందుకోసం ఈ చిన్నగ్రామంలో విమానాశ్రయాన్ని కూడా ఏర్పాటు చేయడం విశేషం.\n\nఆలయాలకు ఆలవాలం...\nఆదినాధ దేవాలయం: జైన తీర్ధాందకరుడు. ఆది నాధుడికి అంకితమైన ఆలయం ఇది.\nఘంటాయ్‌ గుడి: ఇది కూడా జైన దేవాలయం. ఇందులో వర్ధమాన మహావీరుడి తల్లి యొక్క 16 స్వప్నాల్ని ఆవిష్కరించే చిహ్నాలు ఉన్నాయి. గరుడ పక్షిపై ఉన్న జైన దేవత చిహ్నం కూడా ఇక్కడ ఉంది.\nపార్శ్వనాధ దేవాలయం: ఇక్కడ ఉన్న జైన దేవాలయాల్లో కెల్లా అతిపెద్ద దేవాలయం ఇది. ఉత్తరం దిక్కున ఉన్న కుడ్యాలపై చిత్రాలు ఎంతో ఆకర్షణీయంగా ఉన్నాయి. నిజజీవితంలోని రోజువారీ కార్యక్రమాల్ని ఇవి ప్రతిబింబిస్తాయి. మొదటి తీర్ధాంకరుడైన ఆదినాధుడి వృషభానికి ఎదురుగా ఉన్న సింహాసనం ఎంతో ఆకర్షణీయంగా ఉంది. 1860లో ఇక్కడ పార్శ్వనాధుడి విగ్రహాన్ని ప్రతిష్ఠించారు.\n\nచతుర్భుజ దేవాలయం: విష్ణుమూర్తిని గర్భగృహంలో కలిగిన దేవాలయమిది.\nదూల్‌దాహ దేవాలయం: ఇది శివాలయం. అప్సర, కిన్నెర కింపురుషాదుల కూడ్య చిత్రాలు చాలా ఆకర్షణీయంగా ఉంటాయి.\n\nమాతానాగేశ్వర దేవాలయం: ఇది శివాలయం ఎనిమిది అడుగుల ఎత్తున్న లింగం ఇక్కడ ప్రసిద్ధి.\nలక్ష్మణ దేవాలయం: ఇది వైష్ణవాలయం. ఇక్కడ త్రిమ్తూరులైన బ్రహ్మ, విష్ణు, మహేశ్వరుల విగ్రహాలు ఉన్నాయి. విష్ణుమూర్తి అర్ధాంగి లక్ష్మీదేవి విగ్రహం కూడా ఉంది. విష్ణుమూర్తి అవతారాలైన నరసింహావతారం, వరాహావతరాలతో కూడిన విగ్రహం ప్రసిద్ధి చెందింది. ఇలాంటి వరాహావతారం - వరాహ దేవాలయంలో కూడా - తొమ్మిది అడుగుల ఎత్తుతో అలరారుతోంది.\nవిశ్వనాథ దేవాలయం: మూడు తలల బ్రహ్మ విగ్రహం ఇక్కడ ఉంది.\nచిత్రగుప్త దేవాలయం: ఇది సూర్య దేవాలయం. ఉదయించే సూర్యుడిని దర్శిస్తూ తూర్పు ముఖాన ఈ దేవాలయం ఉంది.\n\nచౌంసత్‌ యోగిని దేవాలయం: ఖజురహోలోని గ్రానైట్‌తో తయారైన ఏకైక దేవాలయం ఇది. అన్నింటిలోకెల్లా అత్యంత ప్రాచీనకాలానికి అంటే క్రీశ900 శతాబ్దానికి చెందింది. ఇది కాళిమాతకు చెందిన ఆలయం.\n\nకాందారియ మహాదేవ్‌ దేవాలయం: ఖజురహోలోని అతిపెద్ద దేవాలయం ఇది. దీని ఎత్తు 31 మీటర్లు. ఇది శివాలయం.\n\nనృత్యోత్సవాలు...\nఖజురహో లోని శిలలపై చెక్కిన శిల్పాలు ప్రదర్శించే నృత్యభంగిమలు అన్నీ ఇన్నీకావు. అలా నాట్యాలాడే శిల్పాలను తలదన్నే రీతిలో ఖజురహో నృత్యోత్సవాలు ఏటా కన్నుల పండువగా జరుగుతాయి. భారతీయ శాస్ర్తీయ నృత్య కళాకారులకు ఈ ఉత్సవాలు ప్రధాన వేదికగా నిలుస్తాయి. ఇవి ఏటా ఫిబ్రవరి / మార్చిలో జరుగుతాయి. వారం రోజుల పాటు జరుగే ఈ ఉత్సవాలకు దేశవిదేశాల నుండి పర్యాటకులు విశేషంగా తరలివస్తారు.\n\nచూడాల్సినవివే...\nఖజురహో నుంచి 32 కిలోమీటర్ల దూరంలో ఉన్న పన్నా నేషనల్‌ పార్క్‌.. ఇక్క డ ముఖ్యమైన విహారకేంద్రం. ఖజురహో నుండి అరగంట ప్రయాణం. చిరుత పులి, పులి, చింకారా, తదితర వన్యమృగాలకు ఈ పార్క్‌ ఎంతో ప్రసిద్ధి. నేషన ల్‌ పార్క్‌కు వెళ్లే దారిలో ఉన్న పాండవ జలపాతాలు పర్యాటకుల మదిని ఇట్టే ఆకట్టుకుంటాయి. ఇవే కాకుండా చుట్టుప్రక్కల వేణీసాగర్‌ డ్యాం, రాణె జలపా తాలు, రాంగ్వన్‌ సరస్సు, దూబెల మ్యూజియం ఇక్కడ ప్రసిద్ధిగాంచిన పర్యా టక ప్రదేశాలు. అంతేకాకుండా ఇక్కడి 80 కిలోమీటర్ల దూరంలో ఉన్న అజ య్‌గఢ్‌ కోట కూడా ఎంతో ప్రసిద్ధిగాంచింది. ఈ ప్రాంతంలో కొండపైనున్న అ తిపెద్ద కోట ఇది. మరో అత్యంత పురాతన కోట కలింజర్‌. ఇది ఖజు రహో నుండి ఉత్తరదిశగా 25 కిలోమీటర్ల దూరంలో ఉంటుంది.\n\nఎలా చేరుకోవాలి?\nరోడ్డు మార్గం: సాత్నా, హర్పలూర్‌, ఝాన్సీ, మహోబా నుంచి ఖజురహోకు బస్సులు ఉన్నాయి.\nరైలు మార్గం: ఖజురహో నుంచి 94 కిలోమీటర్ల దూరంలో హర్పలూర్‌, 61 కిలోమీటర్ల దూరంలో మహోబా నుంచి రైళ్లు ఉన్నాయి. ఢిల్లీ, చెన్నై నుంచి వచ్చే యాత్రీకులకు ఝ్సానీ నుంచి రైలు సదుపాయాలు ఉన్నాయి. ముంబై, కోల్‌కతా, వారణాసిల నుంచి వచ్చే వారిి ముంబై అలహాబాద్‌ మార్గం ద్వారా సాత్నా నుంచి ఉన్నాయి.\n\nస్థానిక రవాణా మార్గాలు: ఖజురహోలోని దేవాలయాన్ని సందర్శించాలంటే స్థానికంగా ఉండే రవాణా మార్గాలపై ఆధారపడక తప్పదు. ఇక్కడ ప్రధా నంగా సైకిళ్లపై స్థానిక ప్రాంతాల్ని సందర్శించే పర్యాటకులు ఎక్కువ. కాబట్టి సైకిల్‌ రిక్షాలు, సైకిళ్లు అద్దెకు దొరకుతాయి. \n',tourism
'కొడైకి వెళటానికి చెన్నై వెళ్ళి అక్కడనుంచి దిండిగల్ కాని మదురైగాని చేరుకుంటే అక్కడినుంచి సులువుగా చేరుకోవచ్చు.కొడైకెనాల్కి అతి దగ్గర రైల్ స్టేషన్ కొడైరోడ్.ఇది కొండ దిగువున వుంటుంది.ఇక్కడనుంచి 60 కి.మీ దూరం ఘాట్ రోడ్లొ ప్రయాణిస్తే కొడైకెనాల్ చేరుకోవచ్చు. అతి దగ్గరలోని విమానాశ్రయం మదురైలో వుంది.ఇక్కడనుంచి కొడై సుమారు 100 కి.మీ వుంటుంది.\nకొడైలో ప్రధానమైన టూరిస్ట్ సీజన్ మే,జూన్.కనుక ఈ నెలల్లో వెళ్ళేవాళ్ళు ముందుగా రూము బుక్ చేసుకోవటం మంచిది.అన్ని తరగతులవారికి తగినవిధమైన కాటేజ్లు,హోటెళ్ళు ఇక్కడ వున్నయి.గ్రీన్ లాండ్స్ యూత్ హాస్టల్ ఎంతో అందమైన ప్రాంతంలో,ప్రసాంతమైన ప్రదేశంలో వుంటుంది.మిగతా వాటితో పొలిస్తే కొంత ఖరీదు తక్కువ కూడా.దీనికన్న తక్కువ ధరలో కూడా గదులు లభించే రిసార్ట్లు వున్నాయి.కొడైలో గోల్ప్ కోర్ట్ కూడా వుందండి.\nకేరళలోని మున్నార్ కి కొడైకెనాల్ కి కొంత సామీప్యం వుంది.అదే 12 సంవత్సరాలకొక సారి పూసే నీలకురింజి పూలు.నీలి రంగులో చిన్నగా వుండే ఈ నీలికురింజి పువ్వు పుష్కరానికి ఒక్కసారి మాత్రమే పూస్తుంది.అప్పుడు కొండలన్ని నీలి వర్ణం పులుముకుని మైమరపిస్తాయి.\nఇవి కొడైలో కంటే మున్నార్ లొ ఎక్కువగా పూస్తాయి.అప్పుడు కొడైగాని,మున్నార్ కాని నీలి అందాలతో మనసును కట్టిపడేస్తాయి.నాకు తెలిసి రెండు ,మూడు సంవత్సరాల క్రితం ఈ పూలు పూసాయి.మళ్ళి ఆ పూలు చూడాలంటే కొన్నాళ్ళు ఆగాలి.\nకొడైలో లభించే హోం మేడ్ చాక్లెట్లు తప్పక రుచిచూడవలసిందే.ఇవి కొడై ఎక్కడైనా మీకు దొరుకుతాయి.ప్రతి వీధిలో ఈ షాపులు వుండాలిసిందే.కొడైలో కోతులు కూడా ఎక్కువే.\nదానికి తగ్గట్టు ఈ ఫొజులు చూడండి.కోతి చేష్టలు అంటే ఇవేనేమో.\nఅన్నట్లు చెప్పటం మరిచాను కొడైలో ఐస్ క్రీం షాపులు కూడా వున్నాయండి.నేను తినలేదు మీరు వెళితే ట్రై చెయ్యండి.ఈ కోతి చూసారా ఐస్ క్రీం లాగించేస్తుంది.\n\n\n\n\nఅదండి కొడై గురించిన విశేషాలు.అందరికి నచ్చాయని ఆశిస్తూ మళ్ళి ఇంకో విహారయాత్రా విశేషాలతో మళ్ళి కలుస్తాను.అంతవరకు సెలవు.\n\nకొడై అందాలు మరికొన్ని\n\n\n\nకొడైలో సొంత వాహనం వుంటే అన్నిచోట్లకి తిరగవచ్చు.లేదా టాక్సిలోనో,సైకిల్లు అద్దెకి తీసుకుని తిరగవచ్చు.మరీ ఎక్కువ సమయం వుంటే కాలినడకన వెళ్ళినా కొడై అందాలు ఎంతో ఆహ్లాదం కలిగిస్తాయి.పక్షులని పరిశీలించేవారికి ఈ ప్రాంతంలో అనేక జాతుల పక్షులు కనిపిస్తాయి.\n\n\n\n\nకొడైలో అందరు మొదట వెళ్ళేది కోకర్స్ వాక్ ఇది కొడైకి వాయువ్య దిశగా సాగే నిట్టనిలువు రోడ్.పొద్దునే ఇక్కడికి చాలా మంది వాకింగ్ కి వస్తారు.\n\n\n\n\nఇక్కడ ఒక అబ్జర్వేటరి వుంది.బైనాక్లురర్లో కొడై అందాలు వీక్షించవచ్చు.దీనికి ఎదురుగా బ్రయంట్ పార్క్ వుంది.కొడైకి 7 కి.మీ దూరంలో సిల్వర్ కేస్కేడ్ జలపాతం వుంది.ఇది కాక ఇంకా బంబర్,గ్లెన్,ఫెయిరీ ఫాల్స్,బేర్ షొలాఫాల్స్ మొదలైన జలపాతాలు వున్నాయి.\n\n\n\nతమిళులు మురుగన్ గా పిలిచే సుబ్రమణ్యస్వామి కోవెల కురుంజి ఆండవర్ కోవెల చూడదగ్గది.\n\n\n\n\nఅక్కడినుండి పళని కొడలు,వైగై డ్యాముల అద్బుత దృశ్యాలు కనిపిస్తాయి.కనువిందు చేసే మరో ప్రాంతం పెరుమాళ్ పీక్.కొడైకి 12 కి.మీ దూరంలో వున్న ఇదే కొడై కొండల్లో అతి ఎత్తైన శిఖరం.శెంబగనూర్ మ్యూజియం కూడా చూడదగ్గది.\n\n\n\n\nవర్షంలో తడిసిన కొడై మరింత అందంగా వుంటుంది.కాని వర్షం వస్తే ఎక్కడికి వెళ్ళలేం.\n\nఅదండి.ఇక కొడై కి సంబంధించిన ఆసక్తికరమైన విశేషాలు(ఫైనల్ టచ్)ఆఖరి టపాలో తెలియచేస్తాను.అంతవరకు సెలవు. \n',tourism
'హిమాలయాలు లేదా హిమాలయా పర్వతాలు  లేదా ఆసియా  లోని హిమాలయ పర్వతా పంక్తులు. ఈ పర్వత పంక్తులు భారత ఉపఖండాన్ని టిబెట్ పీఠభూమి ని వేరుచేస్తున్నాయి. ఈ పర్వత పంక్తులలో కారాకోరం, హిందూకుష్, తోబా కాకర్ మరియు చిన్న పర్వతశ్రేణులైన పామిర్ కోట్ వరకూ వ్యాపించి వున్నాయి. హిమాలయాలు అనగా సంస్కృతంలో \"తత్పురుష\" లేదా మంచుకు నెలవు.[1]\n\nటిబెట్ పీఠభూమి ఆగ్నేయం నుండి ఎవరెస్టు పర్వతం దృశ్యచిత్రం.\n\nఈ పర్వత పంక్తులు, ప్రపంచంలోనే ఎత్తైనవి. వీటిలో ఎవరెస్టు పర్వతం, కాంచనగంగ మొదలగు శిఖరములున్నవి. సుమారు నూరు శిఖరములు 7,200 మీటర్ల ఎత్తుకు మించివున్నవి.[2]\n\nఈ హిమాలయాలు, ఆసియా లోని ఐదు దేశాలలో వ్యాపించి వున్నవి : భూటాన్, చైనా, భారతదేశం, నేపాల్ మరియు పాకిస్తాన్. ఇవి ప్రపంచంలోని అతి పెద్దనదులలో మూడు అయిన సింధు, గంగ-బ్రహ్మపుత్ర మరియు యాంగ్‌ట్‌జీ నదులకు వనరులు. వీటి పరివాహక ప్రాంతాలలో 1.3 బిలియన్ల జనాభా వున్నది. ఇవి చంద్రవంక ఆకారంలో 2,400 కి.మీ.ల పొడవూ మరియు 400 కి.మీ. వెడల్పు ప్రాంతంలో వ్యాపించి వున్నాయి.\n\n\nహిమాలయాల 6,000 కి.మీ.ల యాత్ర, భారతఫలకం తాకక ముందు.\n\nపాకిస్తాన్ లోని కే-2 దగ్గరలోని గ్లేషియర్ లు.\n\nవిషయ సూచిక:\n1. హిమాలయాలలో కొన్ని ముఖ్యమైన శిఖరాలు\n2. ధార్మిక స్థానాలు\n3. ఇవీ చూడండి\n4. నోట్స్\n5. మూలాలు\n6. ఇతర పఠనాలు\n7. బయటి లింకులు\n8. చిత్రమాలిక\n1. హిమాలయాలలో కొన్ని ముఖ్యమైన శిఖరాలు\nశిఖరం పేరు \tఇతర పేర్లు మరియు అర్థం \tఎత్తు (మీటర్లు) \tఎత్తు (అడుగులు) \tమొదటి అధిరోహణ \tనోట్స్\nఎవరెస్టు శిఖరం \tసాగర్ మాతా, \"ఆకాశ నుదురు\",\nచోమోలాంగ్మా, \"విశ్వమాత\" \t8,848 \t29,029 \t1953 \tప్రపంచంలోని ఎత్తైన పర్వతం, నేపాల్/టిబెట్ సరిహద్దులో గలదు.\nకే-2 \tచోగో గాంగ్రి \t8,611 \t28,251 \t1954 \tప్రపంచంలోని 2వ ఎత్తైన పర్వతం, ఆజాద్ కాశ్మీరు, పాకిస్తాన్ మరియు చైనాలోని జింజియాంగ్ లో గలదు.\nకాంచనగంగ \tకాంగ్‌చెన్ డ్‌జోంగా, \"మంచు యొక్క ఐదు ఖజానాలు\" \t8,586 \t28,169 \t1955 \tప్రపంచములోని 3వ ఎత్తైన శిఖరం. సిక్కిం (భారత్) మరియు నేపాల్ లో గలదు.\nలోట్‌సే \t\"దక్షిణ శిఖరం\" \t8,516 \t27,940 \t1956 \tప్రపంచంలోని 4వ ఎత్తైన శిఖరం. నేపాల్ మరియు టిబెట్ ల మధ్యలో గలదు, ఎవరెస్టు ఛాయలో గలదు.\nమకాలూ \t\"మహా నల్లనిది (The Great Black)\" \t8,462 \t27,765 \t1955 \tప్రపంచలోని 5వ ఎత్తైన శిఖరం. నేపాల్ లో గలదు.\nచో ఓయు \tఖోవోవుయాగ్, \"నీలి (టర్కోయిస్ ఊదా రంగు) దేవత\" \t8,201 \t26,905 \t1954 \tప్రపంచలోని 6వ ఎత్తైన శిఖరం. నేపాల్ లో గలదు.\nధవళగిరి \t\"తెల్లని పర్వతం\" \t8,167 \t26,764 \t1960 \tప్రపంచలోని 7వ ఎత్తైన శిఖరం. నేపాల్ లో గలదు.\nమానస్లూ \tకుటాంగ్, \"ఆత్మ పర్వతం\" \t8,156 \t26,758 \t1956 \tప్రపంచలోని 8వ ఎత్తైన శిఖరం. గూర్ఖా హిమాల్, నేపాల్ లో గలదు.\nనంగా పర్వతం \tదయామీర్, \"నగ్న పర్వతం\" \t8,126 \t26,660 \t1953 \tప్రపంచలోని 9వ ఎత్తైన శిఖరం. భారత్/పాకిస్తాన్ లో గలదు.\nఅన్నపూర్ణ \t\"పంటల దేవత\" \t8,091 \t26,545 \t1950 \tప్రపంచలోని 10వ ఎత్తైన శిఖరం. మృత్యుకర పర్వతం. నేపాల్ లో గలదు.\nగాషెర్‌బ్రమ్ I \t\"అందమైన పర్వతం\" \t8,080 \t26,509 \t1958 \tప్రపంచలోని 11వ ఎత్తైన శిఖరం. కారాకోరం పాకిస్తాన్/చైనా లో గలదు.\nవిశాల శిఖరం \tఫైచాన్ కాంగ్రి \t8,047 \t26,401 \t1957 \tప్రపంచలోని 12వ ఎత్తైన శిఖరం. కారాకోరం పాకిస్తాన్/చైనా లో గలదు.\nగాషెర్‌బ్రమ్ II \t- \t8,035 \t26,362 \t1956 \tప్రపంచలోని 13వ ఎత్తైన శిఖరం. కారాకోరం పాకిస్తాన్/చైనా లో గలదు.\nషిషాపాంగ్మా \tజిజియాబాంగ్మా, \"గడ్డిమైదానాలపై ఎత్తుప్రాంతం\" \t8,013 \t26,289 \t1964 \tప్రపంచలోని 14వ ఎత్తైన శిఖరం. టిబెట్ లో గలదు.\nగాషెర్‌బ్రమ్ IV \t- \t7,925 \t26,001 \t1958 \tప్రపంచలోని 17వ ఎత్తైన శిఖరం. అత్యంత సాంకేతిక అధిరోహణ. కారాకోరమ్ పాకిస్తాన్/చైనా లో గలదు.\nమాషెర్‌బ్రమ్ \t-తెలీదు- \t7,821 \t25,660 \t1960 \tప్రపంచలోని 22వ ఎత్తైన శిఖరం. కారాకోరం పాకిస్తాన్/చైనా లో గలదు.\nనందా దేవి \t\"ఆశీర్వదించు-దేవత\" \t7,817 \t25,645 \t1936 \tప్రపంచలోని 23వ ఎత్తైన శిఖరం. భారత్ లోని ఉత్తరాఖండ్ లో గలదు.\nరాకాపోషి \t\"మెరిసే కుడ్యము\" \t7,788 \t25,551 \t1958 \tశిఖరాల సముదాయము. కారాకోరం పాకిస్తాన్/చైనా లో గలదు.\nగాంగ్‌ఖర్ పుయెన్సుమ్ \tగాంకర్ పుంజుమ్, \"మూడు సోదర పర్వతాలు\" \t7,570 \t24,836 \tఅధిరోహించలేదు \tప్రపంచంలో అధిరోహించని ఎత్తైన శిఖరం. భూటాన్ లో గలదు.\nఅమా దబ్లామ్ \t\"తల్లి మరియు ఆమె నెక్లేస్\" \t6,848 \t22,467 \t1961 \tప్రపంచంలోనే చాలా అందమైన శిఖరం. నేపాల్ లోని ఖుంబూ లో గలదు.\n2. ధార్మిక స్థానాలు\n\nజమ్మూ లోని వైష్ణోదేవి మందిరం.\n\nహిమాలయాలలో హిందూ మరియు బౌద్ధ ధర్మాలకు చెందిన అనేక ధార్మిక ప్రదేశాలు గలవు. హిందూ ధర్మంలో హిమవత్ శివుని భార్యయైన పార్వతి యొక్క తండ్రి.\n\n    * హరిద్వార్, గంగానది, మైదానంలో ప్రవేశించే ప్రాంతం.\n    * బద్రీనాథ్, వైష్ణవాలయం.\n    * కేదార్‌నాథ్, 12 జ్యోతిర్లింగాలు గల ప్రదేశం.\n    * గౌముఖ్, భగీరథి జన్మస్థానం.\n    * దేవ్‌ప్రయాగ్, ఇచట అలక్‌నంద మరియు భగీరథి నదులు కలసి గంగా నది గా ఏర్పడుచున్నవి.\n    * రిషీకేష్, లో లక్ష్మణ దేవాలయం వున్నది.\n    * కైలాశ పర్వతం, 6,638 మీటర్ల ఎత్తులో గల శిఖరం, ఇది శివపార్వతుల నివాస స్థలి. ఈ పర్వత అడుగుభాగానే మానస సరోవరం వున్నది, ఇది బ్రహ్మపుత్ర జన్మస్థానం.\n    * అమరనాథ్, ఇక్కడ శివలింగం వున్నది.\n    * వైష్ణోదేవి, ఈ దేవాలయం, దుర్గాదేవి భక్తులకు కేంద్రబిందువు.\n    * హిమాలయాలలో టిబెట్ కు చెందిన ఎన్నో ధార్మిక ప్రదేశాలు గలవు. దలైలామా నివాస స్థలం కూడా ఈ హిమాలయాలలోనే గలదు.\n    * యతి అనే ప్రసిద్ధ జీవి, జీవించినట్లు ప్రజల విశ్వాసం.\n    * షంభాలా బౌద్ధ ధర్మంలో ప్రముఖ నగరం. భౌతికంగా ఈ నగరం లేకపోయినప్పటికీ ఆధ్యాత్మికం గా బౌద్ధులు చేరే నగరం.\n    * హేమ్‌కుండ్ సాహెబ్ - గురు గోబింద్ సింగ్ తపస్సు చేసిన స్థలంలో గల గురుద్వార.\n\n3. ఇవీ చూడండి\n\n    * భారతదేశ భౌగోళికం\n    * కారాకోరం (పర్వత పంక్తి)\n    * లదాఖ్\n    * ఎత్తైన శిఖరాల జాబితా - 7,200 మీటర్ల ఎత్తుకు మించినవి.\n\n',tourism
' కాంచీపురం, కంజీవరం- కంచి నామాంతరాలు\n\nఇది ఒక దివ్యదేశం - ముక్తి క్షేత్రంగా కొనియాడబడిన సప్తమోక్షదాయక పురులలో ఒకటిగా పురాణ ప్రసిద్ధి గలది. మద్రాసు మహానగరానికి సుమారు 75 కి.మీ. దూరంలో నైఋతిదిశగా చెంగల్పట్టు జిల్లాలో అమరియున్నది. ఆ పేరు ఎత్తగానే పండుగలు వివాహాది ప్రత్యేక సందర్భాల్లో ధరించే వైభవోపేతమైన కంచిపట్టు చీరెలు మనస్సులో మెదులుతాయి. వెండిజరీలతో బంగారు రంగు రంగు నగిషీపనుల సోయిగాలు అనంతం, విశేష ప్రఖ్యాతితో ఈ నాటికీ విరాజిల్లుతున్నాయి.\n\nఏకాంబరేశ్వర దేవాలయం:\n\nశివాలయం, పంచలింగాల్లో పృధ్వీలింగం. ఐదు ప్రాకారాలున్నాయి. ఆలయం అంకురార్పణ  పల్లవులు చేశారు. దాని అభివృద్ధి క్రమంలో చోళులు, విజయనగరరాజులు ఇతోధికంగా పాల్గొన్నట్లుగా దాఖలాలున్నాయి. ఆలయం మొత్తం వైశాల్యం  25 ఎకరాలలో అమరియున్నది. ఆలయంలో 1000 స్తంభముల మంటపం ఉన్నది. దానికితోడు మెట్లు అమర్చబడిన కోనేరు, ఒక పెద్దమామిడి చెట్టు ఉన్నాయి. ఆ చెట్టుక్రింద పార్వతి అమ్మవారు తపస్సు చేసినట్లు పురాణకథ. మొదటి ప్రాకారం మీద ఒక పెద్ద గాలిగోపురం ఉంది. దానిని 1509లో శ్రీకృష్ణ దేవరాయలు కట్టించినట్లుగా ప్రతీతి. అందులోవున్న 13 తీర్ధములలో సరస్వతీ తీర్ధము ముఖ్యమయినది.\n\nశ్రీ కామాక్షి అమ్మవారి దేవాలయం:\n\nఅష్టాదశ శక్తి పీఠాల్లో ఒకటిగా పరిగణించబడుతింది. ముచ్చటగా మూడు గోపురాలున్నాయి. అమ్మవారి వాహనం సింహం ధ్వజస్థంభంమీద ఉన్నది. అమ్మవారు త్రినేత్రియై మహారౌద్రంగా ఉండేదట. రెండు కండ్లును ఆదిపరాశక్తి వర్ణనలో సూర్య చంద్రులకు ప్రతీకలుగా చెప్పబడి - మూడవ నేత్రం అగ్నినేత్రంగా భావించబడుతుంది. ఉగ్రమైన అమ్మవారి శక్తి నరబలులు కోరుతుండటం తత్‌శాంతి పరిహరార్ధము ఆదిశంకరుల వారు తమ స్వహస్తాలతో శ్రీ చక్రమును స్థాపించినట్లుగా చెప్పుతారు.ఆ జ్ఞాపకార్ధంగానే ఆదిశంకరుల ప్రతిమ కూడ ఆలయంలో ప్రతిష్టించబడింది. ప్రతి సంవత్సరం ఫిబ్రవరి, మార్చి మాసాలల్లో జరిగే రధోత్సవం చాలా విశేషం. ఆసంఖ్యాకంగా యాత్రికులు భక్తులు పాల్గొంటారు. ఈ ఆలయానికి దగ్గరలోనే అమరియున్న వామన దేవాలయం చూడదగింది. బలిచక్రవర్తి దానమడిగిన వామనమూర్తి విశ్వాన్ని మొత్తాన్ని అక్రమించినట్లు చూపిస్తున్న విగ్రహం చాలా పెద్దది. వామనుని ముఖం సరిగా కనబడదు. పైకి ఒక కర్రసాయంతో దీపం వెలిగించి పైకి పట్టుకొని చూపుతారు పూజార్లు.\n\nశ్రీ కైలాసనాధ ఆలయం:\n\n7వ శతాబ్ధంలో పల్లవ చక్రవర్తి రాజసింహుడు మొదలు పెట్టగా అతని కుమారుడైన 3వ మహేంద్ర వర్మ దానిని పూర్తిచేశాడు. పల్లవుల కళావైదగ్ద్యం పరిణతి పొందిన వైనం అక్షరాలా దీపించే కట్టడంగా చెప్పుకోవచ్చు. విశాలమైన నడవాలు, ఆవరణంలో స్తంభాలతో కట్టబడిన మంటపాలు అన్నిటినీ చుట్టుకుని వచ్చే ప్రహరీ గోడ, అనేక గోపురాలతో వెలయించిన వైనం స్పష్టంగా కనపడుతుంది. బహుశా దక్షిణాది దేవాలయాల్లో తరువాతి తరాలకు చెందినవారు నిర్మించిన వానిలోని వందలు వేల స్థంభాల్తో నిర్మించబడిన మంటపాలకు పునాది అనుకోవచ్చు.\n\nచిన్న కంచి -వరద రాజస్వామి వారి దేవాలయం:\n\nకొంచం ఎత్తుగా ఉన్న కరిగిరి అనే గుట్టమీద అమరియున్నది. వైష్ణవాలయం దీన్ని \'హస్తిగిరి\' అంటారు. విజయనగర రాజులు మహాఎత్తయిన ప్రాకారాలు గోడలు ఏర్పరిచారు. లోపల అధివసించియున్న ముఖ్యదైవము శ్రీవరదరాజస్వామి పైన వరదరాజస్వామి ఆలయం ఉంటే క్రింద నరసింహస్వామివారి ఆలయం ఉంది. వరదరాజస్వామి వారి ఆలయంలోని శతస్థంభ మంటపం చూడదగినది. విశిష్ట కళా నైపుణ్యానికి మచ్చుతునక మంటపంమీద చూరులో ఒక గొలుసు వేళ్లాడుతూ ఉంది. అది రాతితో చెక్కింది ఆశ్చర్యం గొలిపే శిల్పాలు ఎన్నో. ఈ ఆలయమున వెండి బంగారు బల్లులున్నాయి. ఈ బల్లులను తాకితే బల్లి పడిన దోషం ఉండదని గట్టి నమ్మకం. స్వామివారికి అనేక వాహనాలు, నగలు ఉన్నాయి.\n\nఇక్కడ దగ్గరిలోనే కొన్ని జైన, బౌద్దమఠములు, స్థూపములు, ఏకాంబరేశ్వర దేవాలయంలో చెక్కబడిన శిలా శాసనాలు చరిత్ర పరిశోధకులకు అత్యంతాసక్తికరం. అర్ధశాస్త్ర రచయిత కౌటిల్యుడు ఇక్కడనే జన్మించాడని ప్రతీతి. మే నెలలో జరిగే గరుడోత్సవం చాల విశేషం. శ్రీ త్యాగరాజస్వామి వారు \'వినతాసుత వాహనుడై వెడలెను-కంచి వరదు\'డనే కీర్తనను ఈ ఉత్సవాన్ని దర్శించి పాడి తన్మయుడైనట్లుగా చెప్పుకొంటారు.\n\nశ్రీ వైకుంఠ పెరుమాళ్ళు ఆలయం:\n\n8వ శతబ్దంలో రెండవ నందివర్మ కట్టించి శ్రీ మహావిష్ణువుకు అంకితం చేశాడు. పల్లవుల శైలిలోని పరిపూర్ణత్వం ఈ ఆలయంలో చూడవచ్చు. కాంచీ పురంలో దేవాలయాలు 108గాను, చుట్టు ప్రక్కలగల దగ్గరిలోనే ఉన్న ఆలయాలు మొత్తం వేయికి మించి ఉంటాయని అంచనా. ఆసక్తి గలవారు అన్నీ చూడవచ్చు. చిన్న కంచి, పెద్దకంచిలతో గలిసి తొండదేశపు 22 దివ్యదేశాలుగా గణించబడిన వాటిలో 14 కాంచీపురంలోనే ఉన్నవట. కాంచీపురంలో హొటళ్ళు వగయిరాలు అందుబాటులోనే ఉంటాయి. ఎగ్మూరునుండి మీటరుగేజి లైనులోగల ఎలక్ట్రిక్ రైలుమీద పల్లావరం 4కి.మీ. దూరంలో దక్షిణదిశగా ఉన్న దివ్యదేశంగా పరిగణించబడే \'తిరునీర్మలై\' అనబడే ఖండారణ్య క్షేత్రం దర్శనీయం. దగ్గరిలోనే వండలూరులో విజయనగరరాజ వంశీయులచే కట్టించబడిన దేవాలయాలు దర్శనీయం. ఆసక్తి గలవారు చూడవచ్చు.\n',tourism
'ఆంధ్ర ప్రదేశ్ గుంటూరు జిల్లా, నల్గొండ జిల్లాల సరిహద్దులో కృష్ణా నదిపై నిర్మింపబడిన ఆనకట్ట వల్ల ఏర్పడిన జలాశయాన్ని నాగార్జున సాగర్ (Nagarjuna Sagar) అంటారు. అయితే ఈ పదాన్ని ఆ జలాశయానికి, ఆ మొత్తం ప్రాజెక్టుకు, అక్కడి వూరికి కూడా వర్తింపజేయడం జరుగుతుంది. ప్రాజెక్టు-పట్టణం : కృష్ణా నదిపై నిర్మించబడ్డ ఆనకట్టల్లో నాగార్జునసాగర్ ప్రాజెక్టు అతి పెద్దది. ఇది ఒక బహుళార్థసాధక ప్రాజెక్టు. ఆంధ్ర ప్రదేశ్ లో నల్గొండ జిల్లా, గుంటూరు జిల్లాల సరిహద్దుల్లో నల్గొండ జిల్లా నందికొండ వద్ద నిర్మించిన ఈ ఆనకట్టను మొదట్లో నందికొండ ప్రాజెక్టు అని పిలిచేవారు. ఈ ప్రాంతానికున్న చారిత్రక ప్రాధాన్యం వలన ఈ ప్రాజెక్టుకు నాగార్జునసాగర్ ప్రాజెక్టు అని పేరుపెట్టారు.\n\n         నందికొండ గ్రామం నల్గొండ జిల్లా పెద్దవూర మండలంలో ఉంది. ప్రాజెక్టు నిర్మాణానంతరం నాగార్జునసాగర్‌ గా ప్రసిద్ధి చెందింది. నాగార్జునసాగర్ పట్టణము మూడు భాగములుగా విభజించబడినది. ఆనకట్టకు దక్షిణాన విజయపురి సౌత్ (వీ.పీ.సౌత్) (గుంటూరు జిల్లా), ఆనకట్ట దాటిన వెంటనే ఉత్తరాన పైలాన్ (నల్గొండ జిల్లా), ఉత్తరాన కొండ మీద హిల్ కాలనీ (నల్గొండ జిల్లా) ఉన్నవి. నాగార్జునసాగర్ ప్రముఖ బౌద్ధ చారిత్రక స్థలం కూడా. శాతవాహనుల కాలమునాటి శ్రీ పర్వతమే నాగార్హున కొండ. ఆచార్య నాగార్జునుడు ఈ ప్రాంతంలో బోధనలు చేసినట్లుగా చారిత్రక ఆధారాలు ఉన్నాయి. జలాశయం నిర్మాణ సమయంలో ఇక్కడ లభించిన అమూల్యమయిన చారిత్రిక కట్టడాల శిధిలాలను జలాశయం మధ్యలో \"నాగార్జున కొండ\" అని ఇప్పుడు పిలువబడే మ్యూజియంలో భద్ర పరచారు. ఆ మ్యూజియంను నాగార్జునకొండ మ్యూజియం అంటారు. విశేషాలు : సాగునీటి సరఫరా కోసమే కాక, విద్యుదుత్పత్తి కొరకు కూడా ఉద్దేశించబడిన నాగార్జునసాగర్ ఒక బృహత్తర బహుళార్థసాధక ప్రాజెక్టు. ప్రధాన డ్యాము రాతి కట్టడము. దీనికి రెండువైపులా మట్టితో కట్టిన కట్టలు ఉన్నాయి. ఈ మట్టి కట్టలు దేశంలోకే పొడవైనవి. \n\n       డ్యాముకు రెండువైపుల నుండి రెండు సాగునీటి కాలువలు బయలుదేరుతాయి. కుడి కాలువని జవహర్ కాలువ గాను, ఎడమ కాలువను లాల్ బహదూర్ కాలువ గాను పేరు పెట్టారు. అయితే వ్యవహారంలో వీటిని కుడి కాలువ, ఎడమకాలువ గానే పిలుస్తారు. కుడికాలువ ద్వారా గుంటూరు, ప్రకాశం జిల్లాలకు, ఎడమ కాలువ ద్వారా నల్గొండ, కృష్ణా, ఖమ్మం జిల్లాలకు సాగునీరు సరఫరా అవుతుంది. అంతేకాక, కృష్ణా, గుంటూరు జిల్లాలలోని కృష్ణాడెల్టా ఆయకట్టును స్థిరీకరించేందుకు కూడా నాగార్జునసాగర్ ఉపయోగపడుతుంది.హైదరాబాదుకు 164 కి.మీ. దూరంలో నల్గొండ జిల్లాలో ఉంది.\n',tourism
'ప్రపంచంలోని ఏడు వింతలను కొత్తగా నిర్ధారించేందుకు జరుపుతున్న పోటీ చివరిదశ ఓటింగ్‌కు 28 వింతల పేర్లు ఖరారయ్యాయి. కాగా... స్విట్జర్లాండ్‌కు చెందిన బెర్నార్డ్ వెబర్ నేతృత్వంలోని \"న్యూ సెవెన్ వండర్స్\" అనే సంస్థ ఈ ఓటింగ్‌ను నిర్వహిస్తోంది.\n\nఈ తుది జాబితాలో స్థానం సంపాదించుకున్న వాటిలో ది గ్రాండ్ కాన్యాన్, మాట్టెర్‌మార్న్, గ్రేట్ బారియర్ రీఫ్, అమెజాన్‌లోని వేలాడే తోటలు, డెడ్ సీ, ఆఫ్రికాలోని మౌంట్ కిలిమంజరో, ఈక్విడార్‌లోని గలపగోస్ దీవులు, అజర్‌బైజాన్‌లోని మట్టి అగ్ని పర్వతాలు, ఐర్లాండ్‌లోని మెహర్ శిఖరాలు, జర్మనీలోని బ్లాక్ ఫారెస్ట్‌లు కూడా స్థానం సంపాదించాయి.\n\nఏడు వింతలను ఎన్నుకునేందుకు ప్రపంచంలోని ప్రజలందరూ ఇంటర్నెట్‌లోగానీ, ఫోన్ ద్వారాగానీ తమ ఓటును వేయవచ్చు. తుది ఫలితాలను 2011వ సంవత్సరంలో ప్రకటిస్తారు. రెండు సంవత్సరాల క్రితం కూడా ఇదే విధంగా ప్రపంచ ఏడు వింతలను ఓటింగ్ ద్వారా ఖరారు చేసిన సంగతి పాఠకులకు విదితమే.\n\nఈ సందర్భంగా వెబర్ మాట్లాడుతూ... సుమారు వంద కోట్ల మంది ప్రజలు ఈ ఓటింగ్‌లో పాల్గొంటారని తాము అంచనా వేస్తున్నట్లు ఒక వార్తా సంస్థలకు వెల్లడించారు. తొలిదశ పోలింగ్‌లో 77 అద్భుతాలకు వచ్చిన ఓట్లను బట్టి నిపుణుల కమిటీ 28 పేర్లను ఖరారు చేసినట్లు వెబర్ తెలిపారు. ముందుగా ప్రపంచవ్యాప్తంగా వివిధ దేశాల ప్రజలు 261 వింతలను ఈ పోటీకి సూచించటం గమనార్హం.\n',tourism
'వెనీస్ ఆఫ్ ద ఈస్ట్, కాశ్మీర్ ఆఫ్ రాజస్థాన్, కోటల నగరం, లేక్ సిటీ, విలాసవంతమైన హౌటళ్ల నగరం.... ఇలా ఏ పేరుతో పిలిచినా వెంటనే పలికే నగరం ఉదయ్‌పూర్. పర్యాటకులను గౌరవించటం, నోరూరించే రుచుల్ని అందించటం, కలర్‌ఫుల్ పండుగలు... లాంటివన్నీ ఈ నగరానికి ఓ సరికొత్త హోదానిస్తున్నాయి కూడా. అందుకే \"ట్రావెల్ అండ్ లీజర్\" మ్యాగజైన్ 2009 సంవత్సరానికిగానూ.. \"ప్రపంచంలో పర్యాటకులకు అత్యుత్తమ నగరం\"గా ఉదయ్‌పూర్‌ను ఎంపిక చేసింది.\n\nఉదయ్‌పూర్‌లోని అందమైన సరస్సులు ఆ పట్టణానికి ఎంతో ఖ్యాతిని చేకూర్చాయని చెప్పవచ్చు. ముఖ్యంగా వర్షాధార సరస్సుల మధ్యలో ఈ పట్టణాన్ని నిర్మించటం విశేషం. ఆరావళీ పర్వతాలు, చుట్టూ సరస్సులు, ఉద్యానవనాలు, రాజస్థానీ చేతివృత్తుల నైపుణ్యాన్ని ప్రతిబింబించే నిర్మాణశైలితో ఆకట్టుకునే కోటలు, ఆలయాలు, హోటళ్లుగా మారిపోయిన ఒకనాటి విలాసవంతమైన రాజభవనాలు..... ఇవన్నీ పర్యాటకులను కట్టిపడేసేవే.\n\nముఖ్యంగా ఉదయ్‌పూర్ ఇప్పుడు కొత్తజంటల హనీమూన్ కేంద్రంగా మారిపోయిందంటే అతిశయోక్తి కాదు. అందుకే రాజస్థాన్‌లో జైపూర్ తరువాత పర్యాటకులు ఈ నగరానికే ఎక్కువగా వస్తుంటారు. ఈ నగరాన్ని \"కాశ్మీర్ ఆఫ్ రాజస్థాన్\"గా మార్చిన ఘనత కూడా అక్కడి సరస్సులదే. అలాంటి వాటిలో మొదటగా చెప్పుకోవాల్సింది \"ఫతే సాగర్ సరస్సు\".\n\n1678లో ఏర్పాటు చేసిన ఫతే సాగర్ సరస్సు.. పిచోలా సరస్సుకు ఉత్తరాన, సరిగ్గా ఎదురుగా ఉంటుంది. ఇది కృత్రిమ సరస్సు. ఇందులో మూడు దీవులు కూడా ఉన్నాయి. పర్యాటకుల్ని విశేషంగా ఆకర్షించేవి కూడా ఇవే. వీటిలో పెద్దది నెహ్రూ పార్క్. ఈ ఉద్యానవనంలో జూ, రెస్టారెంట్‌లు ఉన్నాయి. రెండో దీవిలో భారీ వాటర్‌జెట్ ఫౌంటెయిన్, మూడో దీవిలో సోలార్ ఆబ్జర్వేటరీలు కనువిందు కలిగిస్తాయి. ఈ సోలార్ ఆబ్జర్వేటరీ ఆసియా ఖండంలోనే అత్యున్నతమైనదిగా పేరుగాంచింది.\n\nతరువాత చెప్పుకోవాల్సింది \"జైసమంద్ సరస్సు\". ఇది ఆసియాలోనే రెండో అతిపెద్ద కృత్రిమ సరస్సు. ఇది ఉదయ్‌పూర్ పట్టణానికి 48 కిలోమీటర్ల దూరంలో ఉంది. మూడోది.. \"రాజ్ సమంద్ సరస్సు\". ఇది ఉదయ్‌పూర్‌కు 66 కిలోమీటర్ల దూరంలో ఉంది. నాలుగోది \"ఉదయ్ సాగర్ సరస్సు\" ఇది ఉదయ్‌పూర్ పట్టణానికి తూర్పున 13 కిలోమీటర్ల దూరంలో ఉంది.\n\nచివరిగా చెప్పుకోవాల్సింది \"పిచోలా సరస్సు\". దీంట్లో రెండు దీవులున్నాయి. వాటిలో ఒకటి జగ్‌నివాస్, రెండోది జగ్‌మందిర్. జగ్‌నివాస్‌లో ఒక కోట ఉంది. దాన్ని \"లేక్ ప్యాలెస్\" అంటారు. ప్రస్తుతం ఇది ప్యాలెస్ హోటల్‌గా మారిపోయింది. జగ్‌మందిర్ కూడా చిన్న రాజభవనం. పైన చెప్పుకున్న సరస్సులన్నింట్లోనూ షికార్లు చేసేందురు మోటారు పడవలు అందుబాటులో ఉంటాయి. ముఖ్యంగా శీతాకాలంలో ఇక్కడ షికార్లు చేస్తుంటే.. కాశ్మీర్‌లో విహరిస్తున్నట్లే ఉంటుందంటే నమ్మండి...!\n\nసరస్సుల తరువాత చెప్పుకోవాల్సింది \"సిటీ ప్యాలెస్\". ఉదయ్‌పూర్ నగరానికి దక్షిణాన, సుమారు 350 సంవత్సరాల క్రితం పిచోలా సరస్సులో ఈ ప్యాలెస్‌ను నిర్మించారు. ఇది 11 కోటల సముదాయం. లేత పసుపు పచ్చ పాలరాతితో నిర్మితమైన ఈ ప్యాలెస్‌పై సూర్యోదయ, సూర్యాస్తమయ సమయాల్లో సూర్యకిరణాలు పడుతున్నప్పుడు చూస్తే.. ఆ అందం వర్ణనాతీతంగా ఉంటుంది. అలాగే ఈ ప్యాలెస్ బాల్కనీల్లోంచి ఉదయ్‌పూర్ సౌందర్యాన్ని వీక్షించటం కూడా ఓ మరపురాని అనుభూతిగా మిగిలిపోతుంది.\n\nసిటీ ప్యాలెస్‌లోని కోటల్లో కిటికీలు, తలుపులు, పై కప్పులు, స్తంభాలలో జీవకళ ఉట్టిపడుతూ అద్భుతంగా అనిపిస్తాయి. ఈ ప్యాలెస్‌లోనే ఓ మ్యూజియం కూడా ఉంది. కొన్ని వందల సంవత్సరాలనాటి శిల్పాలు, పెయింటింగులు, వస్తువులు, ఫర్నీచర్లను ఇందులో చూడవచ్చు.\n\nఈ ప్యాలెస్ మరో ప్రత్యేక ఆకర్షణ \"జగదీశ్వరాలయం\". లక్ష్మీనారాయణుడు కొలువైన ఈ మూడంతస్తుల ఆలయం ఉదయ్‌పూర్‌లోనే అతి పెద్దది. అద్భుతంగా చెక్కిన స్తంభాలు, దేవతా చిత్రాలతో నిండిన పై కప్పులు, గోడలు.. పర్యాటకులకు మదినిండా భక్తిభావాన్ని నింపుతాయి.\n\n\"సజ్జన్ నివాస్ గార్డెన్\" రాజస్థాన్‌లోని ఉద్యానవనాల్లోకెల్లా అతి పెద్దది. సుమారు వంద ఎకరాల విస్తీర్ణంలో రూపుదిద్దుకున్న ఈ తోటలో గులాబీ పువ్వులే ఎక్కువగా ఉంటాయి. అందుకే దీన్ని రోజ్ గార్డెన్ అని కూడా పిలుస్తుంటారు. ఇందులో ఒక జూ కూడా ఉంది. పిచోలా సరస్సు ఒడ్డున ఉన్న ఈ గార్డెన్‌లో విహరించేందుకు పర్యాటకులు చాలా ఇష్టపడుతుంటారు.\n\n\"సహోలియోంకీ బారీ\" ఉద్యానవనం.. 18 శతాబ్దంలో మహారాణా సంగ్రామ్ సింగ్ తన భార్య కోసం దీన్ని రూపొందించాడు. తరువాత ఆమె తన 48 మంది దాసీలకు అప్పగించింది. ఇది ఫతే సాగర్ సరస్సు ఒడ్డున ఉంది. ఈ గార్డెన్‌లోని ప్రవేశ ద్వారాలు, వాటిపైనగల సూక్ష్మ చిత్రకళ సందర్శకులను అబ్బురపరుస్తాయి.\n\nఉదయ్‌పూర్ మరో ఆకర్షణ \"అహర్\". దీన్నే మేవాడ్ రాజపుత్రుల స్మృతి చిహ్నం అనవచ్చు. స్థానికులకు రాజపుత్ర రాజులంటే ఎంతో గౌరవం. అందుకే ఇక్కడ ఎంతోమంది రాజపుత్రవీరుల సమాధులున్నాయి. సమాధి అంటే ఏదో మామూలు సమాధి అనుకోకండి. ఒక్కోటి ఓ చిన్నసైజు కోటలాగా ఉంటుంది. పాలరాతితో నిర్మించిన ఈ సమాధుల్లో కూడా చిత్రకళ ఉట్టిపడుతూ ఉంటుంది.\n\nఉదయ్‌పూర్‌కు సమీపంలోగల \"సజ్జన్‌గఢ్ ప్యాలెస్\" కూడా చూడదగ్గదే. ఇక్కడినుంచి చూస్తే ఉదయ్‌పూర్‌లోని ఐదు సరస్సులూ దర్శనమిస్తాయి. ఇక్కడకు వర్షాకాలంలో పర్యటిస్తే బాగుంటుంది. ఎందుకంటే, సరస్సులన్నీ నీటితో కళకళలాడుతుంటే చూసే దృశ్యాలు చాలా అందంగా ఉంటాయి. అందుకే.. ఈ ప్యాలెస్‌ను \"మాన్‌సూన్ ప్యాలెస్\" అని కూడా పిలుస్తుంటారు. దీనికి దగ్గర్లోనే \"సజ్జన్‌గఢ్ వన్యప్రాణి సంరక్షణా కేంద్రం\" ఉంది.\n\nఅలాగే ఉదయ్‌పూర్ పట్టణానికి 65 కిలోమీటర్ల దూరంలో \"కుంభాల్‌గఢ్ వన్యప్రాణి సంరక్షణ కేంద్రం\" ఉంది. 580 చదరపు కిలోమీటర్ల విస్తీర్ణంలో విస్తరించి ఉన్న ఈ కేంద్రంలో.. పులులు, చిరుతలు, లేళ్లు, కుందేళ్లు, కోతులు, అనేక రకాల పక్షులు ఉన్నాయి. ఇక ఉదయ్‌పూర్‌కు 22 కి.మీ. దూరంలో \"ఏకలింగనాథ ఆలయం\".. 48 కిలోమీటర్ల దూరంలో ఉన్న \"నాథ ద్వారం\".. రాజ్‌సమంద్ సరస్సు ఒడ్డున ఉండే \"శ్రీకృష్ణుడి ఆలయం\"..తదితరాలు కూడా చూడదగ్గవే.\n\nఉదయ్‌పూర్ పర్యటనకు అక్టోబర్-ఏఫ్రిల్ నెలల మధ్యకాలం అనుకూలంగా ఉంటుంది. ఎందుకంటే.. ఇక్కడ ఎండాకాలంలో ఉష్ణోగ్రతలు చాలా ఎక్కువగా ఉంటాయి. అదే వర్షాకాలంలో వానలూ ఎక్కువే అయినప్పటికీ.. సరస్సులన్నీ నీటితో కళకళలాడుతూ పర్యాటకులను ఆకర్షిస్తుంటాయి.\n\nఇక్కడికి వెళ్లేందుకు ఢిల్లీ, ముంబయి నగరాల నుంచి రైలు, విమాన సౌకర్యాలున్నాయి. ఉదయ్‌పూర్ విమానాశ్రయం \"దబోక్\". ఇది నగరానికి సమీపంలోని సిటీ సెంటర్ నుంచి 21 కిలోమీటర్ల దూరంలో ఉంది. ఇక్కడి నుంచి ఢిల్లీ, జైపూర్, జోధ్‌పూర్, అహ్మదాబాద్, ముంబయి, ఔరంగాబాద్‌లకు విమాన సేవలు నడుస్తున్నాయి.\n\nఅయితే ఉదయ్‌పూర్ అందాలను ఆస్వాదించాలంటే రైలు ప్రయాణమే అనుకూలంగా ఉంటుంది. చిత్తోర్‌ఘర్, కోట, అజ్మీర్, జైపూర్, ఢిల్లీలకు నేరుగా రైలు సేవలు ఉన్నాయి. అహ్మదాబాద్‌కు మీటర్ గేజి మార్గంలో రైళ్లు నడుస్తున్నాయి. రోడ్డు మార్గంలో అయితే.. ఆగ్రా 630 కి.మీ., అహ్మదాబాద్ 262 కి.మీ., జైపూర్ 406 కి.మీ., జోధ్‌పూర్ 275 కి.మీ. దూరంలో ఉన్నాయి. రాజస్థాన్ స్టేట్ రోడ్ ట్రాన్స్‌పోర్ట్ కార్పొరేషన్ అత్యాధునిక వసతులు గల బస్సులను ఈ నగరాలకు నడుపుతోంది.\n\n',tourism
'భారతదేశంలో సూర్యుడు మొదటసారిగా ఉదయించే ప్రాంతమైన అరుణాచల్‌ ప్రదేశ్‌లో హిమాచల్‌ పర్వతాలపై ఉంది తవాంగ్‌. అరుణాచల్‌ ప్రదేశ్‌లో బౌద్ధులు అధికం. దీంతో ఈ ప్రాంతంలో అతి ప్రాచీన బౌద్ధ ఆశ్రమాలకు ఆలవాలంగా వెలుగొందుతోంది.\n\nతవాంగ్‌ హిమాలయ పర్వతాలపై దాదాపు 12వేల ఆడుగుల ఎత్తున ఉంది. తవాంగ్‌ అంటే ఎంచుకున్న గుర్రం. తవాంగ్‌లో టిబెటన్ల సంఖ్య ఎక్కువ. టిబెటన్లు ఎప్పుడూ ఇక్కడ ప్రార్ధనలు చేస్తూ బౌద్ధమత ఆరాధనలో నిమగ్నులవుతారు.\n\nతవాంగ్‌ యుద్ధ స్మారకం...\nభారత-చైనాల మధ్య 1962లో జరిగిన యుద్ధంలో చైనా సైనికులను ఒంటరిగా పోరాడిన భారతీయ సైనికుడి వీరమరణం పొందిన చోట స్మారకాన్ని ప్రభుత్వం ఏర్పాటుచేసింది. ఈ స్మారకం సీలా పాస్‌లోని జశ్వంత్‌ఘర్‌లో ఉంది.\n\nతవాంగ్‌ ఆశ్రమం...\nబౌద్ధమతంలో మహాయాన వర్గం వారు ఇక్కడ ఆశ్రమాన్ని ఏర్పాటుచేసుకున్నారు. లాసా తర్వాత అతి ప్రాచీన ఆశ్రమం తవాంగ్‌లో మాత్రమే ఉంది. తవాంగ్‌ ఆశ్రమాన్ని మెరాగ్‌ లామా లోడ్రీ గిమాస్ట్సో నిర్మించారు. ఈ ఆశ్రమం 1681లో నిర్మించారని చరిత్ర చెబుతోంది. ఆశ్రమం పక్కనే బౌద్ధ సన్యాసులు నివసించేందుకు వీలుగా వసతి గృహాలు ఏర్పాటుచేశారు. తవాంగ్‌ ఆశ్రమంలో ప్రాచీన గ్రంధాలయంతో పాటుగా వస్తు ప్రదర్శనశాల కూడా ఉంది. దాదాపు 500 మంది బౌద్ధ సన్యాసులకు వసతి కల్పించేది తవాంగ్‌ ఆశ్రమం. రాత్రిపూట తవాంగ్‌ ఆశ్రమాన్ని విద్యుదీప కాంతులతో చూస్తే చాలా అందంగా ఉంటుంది. ఆశ్రమంలో లోపల 8 మీటర్లు ఎత్తైన బౌద్ధ విగ్రహం ఉంది. లాసాలోని పోతలా ఆశ్రమం తర్వాత అతిపెద్దది తవాంగ్‌ ఆశ్రమం.\nఉర్గెలింగ్‌ ఆశ్రమం...\nఆరవ దలైలామా ఉర్గెలింగ్‌ ఆశ్రమంలో పుట్టాడని బౌద్ధులు భావిస్తారు. ఈ ఆశ్రమం 14వ శతాబ్దం నుంచి ఉందని బౌద్ధులు అంటుంటారు. తవాంగ్‌ పట్టణం నుంచి ఐదు కిలోమీటర్ల దూరంలో ఉర్గెలింగ్‌ ఆశ్రమం ఉంది. \nతవాంగ్‌ స్వర్ణ బౌద్ధ స్థూపం...\nచైనా సరిహద్దు వద్ద ఉన్నది తవాంగ్‌ స్వర్ణ బౌద్ధ స్థూపం. దీనినే తవాంగ్‌ బౌద్ధ మఠం అని కూడా పిలుస్తారు. తవాంగ్‌ను అధికారికంగా భారత్‌ తమ భూభాగంలోకి గతంలో కలుపుకున్నప్పటికీ 2007లో అది తమదే నంటూ చైనా వివాదాన్ని లేవదీసింది. ఇక్కడే 6వ దలైలామా జన్మించాడన్న కారణంతో అది మాదే అని చైనా అంటోంది. ప్రస్తుత దలైలామా మనగడ్డపై ప్రవాస జీవితం గడుపుతున్నాడన్న విషయాన్ని చైనా మరుస్తోంది. \nబ్రిటీష్‌వారు పోతూపోతూ భారత్‌-చైనాలు విభజించటానికి మెక్‌మోహన్‌ రేఖను సరిహద్దుగా మార్చారు.దానితో తవాంగ్‌ మఠము మనకు దక్కింది. అయినప్పటికీ అరుణాచల్‌ ప్రదేశ్‌లోని ఎక్కువ ప్రాంతాలు తమదేనంటూ చైనా వాదిస్తోంది. ఒకప్పుడు ఈ ప్రాంతాన్ని ఈశాన్య సరిహద్దు ఏజెన్సీగా పిలిచేవారు.ఇప్పటిదాకా ఉన్న రికార్డు ప్రకారం తవాంగ్‌ 1951 వరకూ టిబెట్‌ ప్రభుత్వ హయాంలో ఉండేది.స్థానిక అరుణాచల వాసుల వాదన ఏమిటంటే భారత్‌తో ఉండాలన్నది తమ నిర్ణయం అంటారు. వారు హిందీ పాటలు, వినడం, మాట్లాడటం లేదా అర్థం చేసుకోవడం తెలుసు. అసోం భాషను తాము కనుగొన్నామని అంటారు. బాహ్య ప్రపంచంతో ఈశాన్యంలోని అసోంతో సంబంధం పెట్టుకున్నప్పుడు ఈ భాష ఏర్పడిందంటారు.\n\nతవాంగ్‌ మఠం సముద్రమట్టానికి 3500 మీటర్లు ఎగువన 400 సంవత్సరాలు క్రితం ఏర్పడింది. దలైలామాకు చెందిన మహాయాన బౌద్ధంలోని గాలుపా వర్గానికి చెందిన అనుబంధం తవాంగ్‌. ఇందులో 700 మంది సన్యాసులు నివశించవచ్చు. ఈ మఠంలో బుద్ధుని అవశేషాలు కూడా ఉన్నాయని ప్రతీతి.\nమఠానికి అనుబంధంగా వస్తు ప్రదర్శనశాల కూడా ఉంది. ఇందులో ప్రాచీన తాళపత్ర గ్రంధాలు మరియు విలువైన పురాతన వస్తువులు వంటివి ఉన్నాయి. దలైలామా నేతృత్వంలో 1997లో పూర్తిగా దీనిని ఆధునీకరించారు. ఇక్కడి స్థానిక ప్రజలు మోన్పాస్‌ అంటారు. వీరు రాళ్లతో కట్టిన గృహాల్లో నివశిస్తూ వ్యవసాయం చేసుకుంటారు. టిబెట్‌ తరహా నేత పనులు వీరు చేస్తుంటారు.\n\nతవాంగ్‌కు ప్రయాణించే మార్గంలో తేజ్‌పూర్‌ వస్తుంది. ఇది అసోంలో చాలా చిన్న పట్టణం. అరుణాచల్‌లోని మరో బౌద్ద మఠం బొమిడిలాకు వెళ్లే మార్గంలో ఉంది తేజ్‌పూర్‌. బహ్మపుత్రా నది ఎడమ గట్టున ఉంది తేజ్‌పూర్‌. తేజ్‌పూర్‌ గురించి చెప్పాలంటే 1962 నాటి చరిత్రలోకి వెళ్లాలి. చైనా పరిభాషలో దీనిని హిమాలయ తప్పు సంవత్సరం అంటారు. చైనా సైనికులు భారత సరిహద్దును దాటి కాల్పులు జరిపారు. ఈ సమయంలో తేజ్‌పూర్‌లో ఉన్న భారత ఆర్మీ తిప్పికొట్టింది.\n\nఎలా చేరుకోవాలి...\nవిమాన మార్గం: తేజ్‌పూర్‌ విమానాశ్రయం (320 కి.మీ)\nరైలు మార్గం: రంగపార సమీపంలో రైల్వే స్టేషన్‌. ఈ మార్గంలో మీటర్‌ గేజి రైళ్లు రంగియా నుంచి నడుస్తాయి. రంగియా-గౌహతిల మధ్య దూరం 60 కిలోమీటర్లు.\nరహదారి మార్గం: తేజ్‌పూర్‌ (320 కి.మీ.), బొమిడిలా (185 కి.మీ.), దిరాంగ్‌ (143 కి.మీ.). తేజ్‌పూర్‌ నుంచి తవాంగ్‌కు చేరుకోవటానికి 13 గంటల సమయం పడుతుంది. మార్గమధ్యంలో రాత్రిపూట బొమిడిలా లేదా దిరాంగ్‌లలో బస చేయాల్సి ఉంటుంది. తవాంగ్‌కు వెళ్లే మార్గంలో 14వేల అడుగుల ఎత్తున ఉన్న సీలా పాస్‌ అందాలను తనివితీరా చూడవచ్చు. \n',tourism
'యాదగిరిగుట్ట, ఆంధ్ర ప్రదేశ్ రాష్ట్రములోని నల్గొండ జిల్లాకు చెందిన ఒక మండలము. హైదరాబాదు నుండి వరంగల్లు రహదారిలో 50 కి.మీ. దూరంలో ఉన్న లక్ష్మీనరసింహ స్వామి క్షేత్రం, యాదగిరిగుట్టలోనే ఉన్నది.ఋష్యశృంగ మహర్షి, శాంతల పుత్రుడు యాదమహర్షి. ఈయన చిన్నతనంనుంచే హరి భక్తుడు. ఈయన ఆంజనేయస్వామి సలహా మీద ప్రస్తుతం యాదగిరిగా పిలవబడుతున్న ప్రదేశంలో చాలా కాలం తపస్సు చేశారు. ఆప్పుడు ఒక రాక్షసుడు ఆహార అన్వేషణలో అటుగావచ్చి నిశ్చల తపస్సులో వున్న ఈ ఋషిని చూసి తినబోయాడు. ఆ విషయం తపస్సులోవున్న ఋషికి తెలియలేదుగానీ, ఆయన ఎపరి గురించైతే తపస్సు చేస్తున్నాడో ఆ హరికి తెలిసింది. ఆయన పనుపున సుదర్శన చక్రం వచ్చి ఆ రాక్షసుని సంహరించింది. ఆది చూసిన ఋషి ఆ సుదర్శన చక్రాన్ని పలు విధాల ప్రార్ధించి, భక్తులకు ఏవిధమైన బాధలూ కలుగకుండా దుష్ట సంహారం చేస్తూ అక్కడే వుండిపొమ్మని కోరగా ఆ సుదర్శనము అనతికాలములోనే అక్కడ వెలయబోవుచున్న లక్ష్మీ నరసింహ స్వామి ఆలయ శిఖరాన షట్కోణాకారాన వెలసి స్వామి దర్శనానికి వచ్చు భక్తులను సదా కాపాడుతూ వుంటానని వరమిచ్చి అంతర్ధానమయ్యాడుట.\n\n                               తర్వాత యాద మహర్షి తన తపస్సుని కొనసాగించాడు. ఆయన తపస్సుకి మెచ్చి నరసింహస్వామి ప్రత్యక్షమయ్యాడు. యాద మహర్షి కోరిక మీద అక్కడ లక్ష్మీ నరసింహస్వామి వెలిశాడు. ఆ ఋషి కోరిక మీదే ఆ కొండ యాదగిరిగా ఋషి పేరుమీద ప్రసిధ్ధికెక్కింది. ఆ ఋషి తపస్సు చేసింది, స్వామి ప్రత్యక్షమైంది కొండక్రిందవున్న పాత లక్ష్మీ నరసింహస్వామి గుడి దగ్గర అని చెప్తారు. యాద మహర్షి కోరిక మీదే ఆంజనేయస్వామి యాదగిరిలో క్షేత్రపాలకుడుగా వున్నాడు.హైదరాబాదు నుండి వరంగల్లు రహదారిలో 50 కి.మీ. దూరంలో ఉన్న లక్ష్మీనరసింహ స్వామి క్షేత్రం, యాదగిరిగుట్టలోనే ఉన్నది.\n',tourism
'అరకులోయ, ఆంధ్ర ప్రదేశ్ రాష్ట్రములోని విశాఖపట్నం జిల్లాకు చెందిన ఒక మండలము. అరకు లోయ ఊటీ మాదిరి అందమైన అడవులతో కూడిన కొండల ప్రాంతం. సముద్ర మట్టము నుండి 900 మీటర్ల ఎత్తున ఉండి అణువణువున ప్రకృతి రమణీయతతో విలసిల్లుతున్న అద్భుత పర్వతపంక్తి. అనేక కొండజాతులు ఈ ప్రాంతముపై ఆధారపడి జీవనము సాగిస్తున్నారు. విశాఖనుంచి రైలులో అరకు చుట్టివెళ్ళే ప్రయాణం ఒక అందమైన అనుభూతినిస్తుంది. ఈ ప్రాంతము ప్రతి సినిమాలలో ఏదో ఒక భాగములో కనిపిస్తుంది. నిత్యము సినిమా షూటింగులతో బిజీగా ఉండే ఈ ప్రాంతము చూడదగ్గ పర్యాటక ప్రదేశం. ఈ గ్రామమునకు శ్రీమతి మేరుగు విమలమ్మ అందించిన ఆరోగ్యసేవలు వర్ణనాతీతం.\n\n                     ఈగ్రామమునకు మాత్రమే కాక పలు గ్రామములలో మాడగడ, గన్నెల, డుంబ్రిగుడ గ్రామాలకు ఈమె సుపరిచితురాలు. ఈమె భర్త శ్రీ మద్దిరాల శ్రీనివాసరావు గారు ఉద్యోగరీత్య గిరిజన సహకార సంస్థలో సేల్స్ మెన్ గా పనిచేసిన ఈయన కూడా అనేకమంది గిరిజనులను సమర్దులైన విద్యావంతులుగా తీర్ఛిదిద్దాడు.వీరిసంతానము నలుగురు కుమారులు ఇద్దరు కుమార్తెలు.పెద్దకుమారుడు బెన్ హర్ మద్దిరాల ఓ మంచి చిత్రకారుడు అనేక సినిమాలకు చిత్రాలను గీసి అనేకమంది ప్రశంస లు అందుకున్నాడు.ఇతను ప్రస్తుతము అనకాపల్లిలో ఓ మంచి సంఘసంస్కర్తగా అనేకమంది ప్రశంసలందుకుంటున్నాడు. హైదరాబాదు నుండి బొర్రా గుహలు 750 కి.మీ. దూరంలో విశాఖపట్నం జిల్లాలో ఉంది.\n',tourism
'ఓ వైపు కొండ.. మరోవైపు లోయలో గలగలా పారే బియాస్ నదీమతల్లి పరవళ్లు, కొండచిలువలా మలుపులు తిరిగిన తారు రోడ్డు, 50 నుంచి 100 అడుగుల ఎత్తుదాకా పెరిగిన దేవదారు చెట్ల పరిమళం, నీరెండలో చల్లటి చలి...ఇంతటి వింత అనుభూతిని అందించే ఈ ప్రాంతంలో ఆహ్లాదం తప్ప మరేమీ కనిపించదు. అదే మన హిమాచల్‌ప్రదేశ్.\n\nభగభగా మండే ఎండల నుంచి మంచు కొండలకు, కాంక్రీట్ అడవుల నుంచి కీకారణ్యానికి, రణగొణ ధ్వనుల నుంచి కిలకిలారావాల వైపుకు.. మహా కాలుష్యం నుంచి స్వచ్ఛమైన వాతావరణానికి.. యాంత్రిక ప్రపంచానికి దూరంగా, ప్రకృతీమాత ఒడిలో హాయిగా గడపాలంటే హిమాచల్‌ప్రదేశ్‌కు వెళ్ళాల్సిందే..!\n\nహిమాచల్‌ప్రదేశ్‌లో బోలెడన్ని పర్యాటక ప్రాంతాలున్నప్పటికీ.. \"నేషనల్ హిమాలయన్ మౌంటెన్ బైకింగ్\" అనే ప్రోగ్రాంలో భాగంగా కొండల వెంబడి సరదాగా సైకిల్ తొక్కుతూ వెళ్లేందుకే చాలామంది పర్యాటకులు ఆసక్తిని ప్రదర్శిస్తారు. చల్లచల్లగా ఉండే \"కులు\" అనే పట్టణానికి 28 కిలోమీటర్ల దూరంలోని \"ఓట్\" అనే ప్రాంతం నుంచి ఈ యాత్ర మొదలవుతుంది.\n\nసముద్ర మట్టానికి మూడు వేల అడుగుల ఎత్తులో ఉంటుంది \"ఓట్\". ఇక్కడినుంచి సైకిల్ తొక్కుకుంటూ వెళ్లాల్సిన ప్రదేశం \"జలోరీ పాస్\". ఇది సముద్ర మట్టానికి 10,500 అడుగుల ఎత్తులో ఉంటుంది. మొదటి రోజున 16 కిలోమీటర్ల దూరంపాటు సైక్లింగ్ చేస్తూ.. \"బాలి\" అనే ఊరు దాటి ఐదు కిలోమీటర్లదాకా వెళ్లాల్సి ఉంటుంది.\nఆనందం వెంటే అపాయం..!\nతిరుగు ప్రయాణంలో పైకి ఎక్కడం కంటే.. కిందికి దిగటం సులువే కాబట్టి.. హాయిగా, ఆనందంగా బయలుదేరవచ్చు. అయితే ఆ ఆనందం వెనుకే అపాయం పొంచే ఉంటుంది. ఎందుకంటే.. సైకిల్ బ్రేక్ ఏ మాత్రం ఫెయిల్ అయినా.. అదుపు తప్పినా ఇక అంతే సంగతులు. కాబట్టి చాలా జాగ్రత్తగా...\n\n\nయాత్రను ఏర్పాటు చేసే నిర్వాహకులు ఇచ్చే... విదేశీ తయారీ అయిన గేర్ల సైకిల్, తలకు హెల్మెట్, మోచేతులు, మోకాళ్లకు గార్డ్స్, చేతులకు గ్లవ్స్, కళ్లకు గాగుల్స్ వేసుకున్నట్లయితే.. మనల్ని మనమే గుర్తుపట్టలేనంతా ఉంటుంది. ఉదయం 8 గంటలకు ఉల్లాసంగా, హాయిగా మొదలవుతుందీ పర్యటన.\n\n\"ఓట్\" వద్దనే సుమారు 3 కిలోమీటర్ల పొడవైన సొరంగంగుండా వెళ్ళాల్సి ఉంటుంది. దారి పల్లంగా ఉన్నట్లయితే సర్రున దూసుకుపోతూ.. ఎత్తైన చోట సైకిల్ దిగి నడుచుకుంటూ.. ఒక్కో కిలోమీటర్‌ను అధిగమిస్తూ.. మైలురాయి కనిపించినప్పుడల్లా విజయగర్వంతో ముందుకు సాగిపోతుందీ ప్రయాణం.\n\nమధ్యాహ్నం సమయానికి బియాస్ నది ఒడ్డుకు చేరుకోవచ్చు. అక్కడ నది ఒడ్డున బండరాళ్లపై కూర్చుని, నీటి గలగలల చప్పుడును ఆస్వాదిస్తూ.. వెంట తెచ్చుకున్న భోజనాన్ని ఆరగిస్తుంటే చాలా హాయిగా ఉంటుంది. అలా సాగే మొదటిరోజు యాత్ర తరువాత నిర్వాహకులు ఏర్పాటు చేసిన ప్రదేశంలో బస చేయవచ్చు. ఎప్పుడూ అలవాటులేని పనికాబట్టి.. రాత్రి భోజనాలయ్యాక ఆదమరచి నిద్రపోతుంటారు.\n\nరెండోరోజు యాత్రలో \"జిబి\" అనే ఊరు చేరుకోవాల్సి ఉంటుంది. ఇక్కడికి చేరుకోవాలంటే.. మొదటిరోజు బస చేసిన ప్రదేశం నుంచి 12 కిలోమీటర్ల దూరం వెళ్లాలి. అయితే ఇది బాగా ఎత్తు ప్రదేశం కాబట్టి.. సైకిల్ తొక్కడం కంటే.. ఎక్కువసేపు నడవాల్సి ఉంటుంది. మధ్యాహ్నానికల్లా \"జిబి\" చేరుకోవచ్చు.\n\nఈ ప్రాంతం దాంటి రెండు మూడు ఫర్లాంగుల దూరం అడవిలోకి వెళితే చూడముచ్చటైన ఓ చిన్న జలపాతం మనల్ని ఆహ్వానిస్తుంది. అప్పడే కరిగి నీరైన ఐస్‌లాగా ఈ జలపాతం నీళ్లు చాలా చల్లగా ఉంటాయి. ఈ నీటిలో స్నానం కాదు కదా.. అసలు తాకేందుకు కూడా సాహసం చేయలేము. అంతగా చల్లగా ఉంటాయి.\n\nమూడో రోజున \"జిబి\" తరువాత \"షోజా\" అనే ప్రాంతానికి ప్రయాణం ఉంటుంది. అక్కడికి వెళ్లాల్సింది కేవలం ఎనిమిది కిలోమీటర్ల దూరమే అయినప్పటికీ.. ఒక్క అడుగైనా సైకిల్ తొక్కలేని పరిస్థితి. దాదాపు నిట్టనిలువు రోడ్డు, పక్కనే పెద్ద పెద్ద లోయలు.. తేలికపాటి సైకిల్ అయినా, చాలా బరువుగా ఉన్నట్లు తోస్తుంది. ఇలాంటి కొండల్లో సైతం అక్కడక్కడా ఉండే ఇళ్లను చూస్తే నోరెళ్లబెట్టకమానం.\n\nఅయితే ఇలాంటి చోట్లలో నివాసం ఉండేవారు.. ఇళ్లలో ఒక్క ఫ్రిజ్ తప్ప అన్నిరకాల వసతులూ అందుబాటులో ఉంటాయని తెలిస్తే మరింత ఆశ్చర్యానికి గురవుతాము. భూమికి ఎనిమిదివేల అడుగుల ఎత్తులో ఉండే షోజాలో చలి జిల్లుమనిపిస్తుంది. వేసవిలోనే చాలా చలిగా ఉండే ఈ ప్రాంతంలో చలికాలం రోజుల్లో అయితే అసలు ఊహించుకునేందుకే వణికిపోతామనిపించక మానదు.\n\nఇక చివరిగా \"జలోరీ బాస్\"కు చేరేందుకు ప్రయాణం. షోజా నుంచి 5 కిలోమీటర్ల దూరంలో ఉంటుందిది. అయితే వెళ్లాల్సిన ఎత్తు మాత్రం 2,500 కిలోమీటర్లు. సైకిల్ తీసుకెళ్లినా లాభం ఉండదు. అందుకే నడుస్తూ వెళ్లాలి. అలా వెళ్తుంటే వచ్చే మలుపుల ముందు తిరుమల కొండ మలుపులు బలాదూర్. ఇక్కడ పొరపాటున జారిపడితే సున్నంలోకి ఎముకలు కూడా మిగలవు. అయితే అక్కడక్కడా కొండరాళ్లపై పేరుకుపోయిన మంచును తాకుతూ ఆనందించే అనుభూతి మాత్రం మాటల్లో చెప్పలేనిది.\n\nఅలా జలోరీపాస్ చేరుకున్నాక.. అక్కడికి ఏడు కిలోమీటర్ల దూరంలో ఉండే \"శేషనాగ సరస్సు\" చూడదగ్గది. ఇక్కడికి వెళ్లాలంటే మొత్తం అడవిలోనే నడవాల్సి ఉంటుంది. చిన్న సరస్సు. నల్లటి రంగులో నీళ్లు. చుట్టూ చెట్లున్నా.. సరస్సులో ఆకు అనేదే కనిపించకపోవటం వింతగా అనిపిస్తుంది. అయితే అది స్థానికులకు ఓ పవిత్రమైన కొలను. ఆ పక్కనే గుడి కూడా ఉంటుంది. సరస్సు అందాలు.. దగ్గర్లోని మంచుకొండలు సోయగాలు.. చూసేందుకు రెండు కళ్లు సరిపోవనిపిస్తుంది.\n\nతిరుగు ప్రయాణంలో పైకి ఎక్కడం కంటే.. కిందికి దిగటం సులువే కాబట్టి.. హాయిగా, ఆనందంగా బయలుదేరవచ్చు. అయితే ఆ ఆనందం వెనుకే అపాయం పొంచే ఉంటుంది. ఎందుకంటే.. సైకిల్ బ్రేక్ ఏ మాత్రం ఫెయిల్ అయినా.. అదుపు తప్పినా ఇక అంతే సంగతులు. కాబట్టి చాలా జాగ్రత్తగా కిందికి దిగాల్సి ఉంటుంది.\n\nచల్లటి ఐస్‌లాంటి నీళ్లు, పర్వతాలు, కొండలు, లోయలు.. సైకిల్ తొక్కినందుకు కాళ్ల నొప్పులు, ఆ నొప్పులతోనే ఆదమరచి నిద్ర, ఆనందం, ఆహ్లాదం.. దాని వెంటే పొంచి ఉండే అపాయం.. చలి, ఆ చలిలోనే చెమట.. మంచు, వర్షం.... ఇలాంటి అందమైన, ఆనందమైన అనుభవాన్నిచ్చేదే హిమాచల్‌ప్రదేశ్. ఈ అనుభవం కోసం మనసు మళ్లీ మళ్లీ తహతహలాడటంలో తప్పేముంటుంది చెప్పండి..\n\nనేషనల్ హిమాలయ్ మౌంటైన్ బైకింగ్ పేరుతో వ్యవహరించే ఈ టూర్‌ను యూత్ హాస్టల్స్ అసోసియేషన్ ఆఫ్ ఇండియా (వైహెచ్ఏఐ) అనే సంస్థ ఏర్పాటు చేస్తోంది. అంతేగాకుండా ఈ సంస్థ పలు ట్రెక్కింగ్ కార్యక్రమాలను నిర్వహిస్తోంది. ఆసక్తి ఉన్న పర్యాటకులు తమ పేర్లను నమోదు చేసుకుని ఆపై పర్యటించవచ్చు. మరిన్ని వివరాల కోసం వైహెచ్ఏఐఇండియా డాట్ ఆర్గ్ అనే వెబ్‌సైట్‌ను చూడవచ్చు.\n\n',tourism
'సాయం సంధ్య వేళల్లో అస్తమించే సూర్యుడిని చూస్తూ.. పట్టుకుంటే సుతారంగా జారిపోయే సముద్రపు ఇసుకతో ఆడుకుంటూ.. కడలి అందాలను కళ్లతో జుర్రుకుంటూ.. అమాంతం చిన్నపిల్లలైపోవాలని ప్రతి ఒక్కరూ అనుకోవటం తప్పుకాదు. ఎందుకంటే, ఈ అనుభూతి చిన్నా, పెద్దా ప్రతి ఒక్కరికీ ఉంటుంది. అందుకే కుటుంబంతో కలిసి ఆనందంగా విహరించే స్థలాల్లో సముద్ర తీరాలకు చాలామంది మొదటి స్థానాన్నిస్తుంటారు.\n\nఇలాంటి వారి కోసం \"లోన్లీ ప్లానెట్స్\" అనే సంస్థ \"ట్రావెల్ విత్ చిల్డ్రన్స్\" అనే పేరుతో పిల్లలతో కలిసి విహరించదగ్గ పది అందమైన బీచ్‌లను ఎంపిక చేశారు. ఆ బీచ్‌లలోని అందాలు, అవి ఏయే ప్రాంతాలలో ఉన్నాయో తదితర వివరాలేంటో ఇప్పుడు మనం తెలుసుకుందామా...?!\n\nకోస్తా‌డెల్‌సడ్ బీచ్...\nఇటలీలోని కోస్తా డెల్‌సడ్ బీచ్ పర్యాటకులను విశేషంగా ఆకర్షించేందుకు ముఖ్య కారణం.. అక్కడి వాతావరణం ఆహ్లాదభరితంగా ఉండటంతోపాటు, చాలా స్వచ్ఛమైన నీటితో, తెల్లటి ఇసుకతో మిలమిలా మెరిసిపోతూ ఉంటుంది. ఇటలీ దేశంలోని అన్ని బీచ్‌లకంటే ఇది ఎంతో వైవిద్యభరితంగా ఉండటంవల్లనే అందమైన సముద్ర తీర ప్రాంతాలలో మొదటి స్థానాన్ని ఎగరేసుకుపోయింది.\nకటోస్లో బీచ్...\nపశ్చిమ ఆస్ట్రేలియాలోని పెర్త్ ప్రాంతంలో గల ఈ బీచ్.. అందంగానూ, అత్యంత సురక్షితమైనదిగానూ గుర్తింపు పొందింది. ఎంత సురక్షితం అంటే.. చిన్నపిల్లలు సైతం ఇక్కడి సముద్రంలో మునిగేందుకు చాలా అనువుగా ఉంటుందిక్కడ. ఈ సముద్రం నీటిలో ఉప్పు శాతం కూడా తక్కువగా ఉండటంవల్ల చాలా మంది పర్యాటకులు జలకాలాడేందుకు కూడా ఇష్టపడుతుంటారు.\n\nడర్బన్ బీచ్...\nదక్షిణాఫ్రికాలో గల ఈ సముద్ర తీరంలో సాధారణంగా ఉండే వేడికంటే తక్కువగా నీళ్లు చల్లగా, జిల్లుమనిపించేలా ఉంటాయి. పిల్లలు, పెద్దలు ఈత కొట్టేందుకు అనువుగా చాలా ఈత కొలను (స్విమ్మింగ్‌ఫూల్స్)లను కూడా ఈ బీచ్‌లో ఏర్పాటు చేసి ఉండటం విశేషంగా చెప్పవచ్చు. అందుకే ఈ డర్బన్ బీచ్ పర్యాటకుల్ని విశేషంగా ఆకట్టుకుంటోంది.\n\nకరోన్ బీచ్...\nకుటుంబ సభ్యులతో, స్నేహితులతో.. సరదాగా, హాయిగా సందర్శించేందుకు అనువుగా ఉండే ఈ సముద్ర తీరం థాయ్‌లాండ్‌ దేశంలో ఉంది. ఇక్కడి సముద్రపు ఒడ్డున ఉండే అనేక పార్కులు పర్యాటకుల్ని విశేషంగా ఆకర్షిస్తాయి. అంతేగాకుండా ఇక్కడ సీఫుడ్స్ రెస్టారెంట్లతో కూడిన ఎమ్యూజ్‌మెంట్ పార్క్‌లు కూడా అనేకం ఉన్నాయి. చాలా సందడిగా ఉంటే ఈ బీచ్‌ను రాత్రిపూట కూడా సందర్శించేందుకు అనేకమంది యాత్రికులు ఆశక్తి చూపిస్తుంటారు.\n\nక్వాయ్ బీచ్...\nఅమెరికాలోని హవాయ్‌లో ఈ క్వాయ్ సముద్ర తీరం ఉంది. సాధారణంగా బీచ్ అంటే ఇసుకతిన్నెలు, ఆహ్లాదకరమైన వాతావరణం ఉండటం సహజమేగానీ.. ఈ బీచ్‌కు అదనంగా మరో ప్రత్యేకత ఉంది. అదేంటంటే... చిన్నపిల్లల కోసం ఇక్కడ \"డిస్కవరీ మ్యూజియం\"ను ఏర్పాటు చేయడమే. ఈ మ్యూజియంలో సముద్రంలోని అనేక రకాలైన చేపలు, ఇతర జీవులను చూసేందుకు చిన్నపిల్లలు ఎగబడుతుంటారు.\n\nఐటుటాకి బీచ్...\nకుక్ ఐలాండ్‌లో గల ఈ ఐటుటాకి బీచ్‌లోని ఇసుక మామూలు ఇసుకలాగా కాకుండా.. చాలా మెత్తగా, హాయిగా ఉంటుంది. దీనిపై పడుకుంటే మెత్తటి పరుపుపై పడుకున్న అనుభూతిని ఇస్తుందంటే అతిశయోక్తి కాదు. ఇదే గాకుండా ఈ బీచ్‌కు ఉన్న మరో ప్రత్యేకత ఏంటంటే.. సముద్రంపై విహరించాలనే వారికి బోట్ సౌకర్యం ఉండటమే..! ఈ తీరంలో అనేక రకాల చేపలు ఒడ్డునే కనిపిస్తూ సముద్రంలో ఈతకొట్టేవారికి కనువిందు చేస్తుంటాయి.\n\nనూసా బీచ్..\nఅందమైన పది సముద్ర తీర ప్రాంతాలలో ఏడవ స్థానంలో నిలిచిన ఈ నూసా బీచ్ ఆస్ట్రేలియా దేశంలో ఉంది. కుటుంబ సభ్యులతో కలిసి విహరించాలనుకునేవారికి చాలా చక్కటి ప్రదేశం ఇది. సరదాగా గడిపేందుకు, ప్రకృతిలో లీనమై పరవశించిపోవాలనుకునేవారికి ఇక్కడి \"నూసా నేషనల్ పార్క్\" స్వాగతం పలుకుతున్నట్లుగా ఉంటుంది. ఇక్కడ అన్ని రకాల పూల మొక్కలతో పాటు మహా వృక్షాలు సైతం కనువిందు చేస్తుంటాయి.\n\nతావిరా బీచ్..\nపోర్చుగీస్‌కు తూర్పున ఉండే ఈ బీచ్ వెంబడి కొన్ని కిలోమీటర్ల పరిధిలో నగరాల మాదిరిగా అనేక రకాల షాపులు, హోటళ్లు సందడి సందడిగా, హడావుడిగా ఉంటాయి. పడవ ప్రయాణం చేసేందుకు ఈ బీచ్ అనుకూలంగా ఉంటుంది. ఈ పడవ ప్రయాణానికి అనుకూలంగా అనేక రకాల బోట్లు ఇక్కడ పర్యాటకులకు అందుబాటులో ఉంటాయి కూడా..!\n\nసాయులిటా బీచ్...\nఉత్తర అమెరికా, యూరోపియన్‌లు దగ్గరగా ఉండే ఈ సాయులిటా బీచ్ చాలా సురక్షితమైనది. ఇక్కడి తీరంలో చిన్నపిల్లలు జలకాలాడేందుకు వీలుగా అక్కడ ప్రత్యేక సిబ్బంది విధులు నిర్వహిస్తుంటారు. అంతేగాకుండా సరదాగా ఆటలు ఆడుకుంటూ.. ఐస్‌క్రీం తింటూ సముద్రపు అలలను ఎంజాయ్ చేయాలనుకునేవారు తప్పనిసరిగా చూడాల్సిన అందమైన బీచ్ సాయులిటా.\n\nసానర్ బీచ్...\nఇండోనేషియాలోని బాలిలో గల సానర్ బీచ్ పది అందమైన బీచ్‌లలో చివరి స్థానాన్ని ఆక్రమించింది. ఇక్కడికి ఎక్కువగా కొత్తగా పెళ్లైన జంటలు, స్నేహితులు వస్తుంటారు. ఓపెన్ రెస్టారెంట్లను కలిగి ఉండటం ఈ బీచ్ ప్రత్యేకతగా చెప్పవచ్చు. పక్కనే చిన్న నగరం కూడా ఉండటంవల్ల షాపింగ్ చేసేందుకు ఆసక్తి ఉన్న పర్యాటకులు కూడా ఈ బీచ్‌కు వచ్చేందుకు ఇష్టపడుతుంటారు.\n\n',tourism
'భారతదేశంలోని ప్రధాన హిల్ స్టేషన్లలో \"ఖండాలా\" ఒకటి. సహ్యాద్రి పర్వత శ్రేణుల్లో మహారాష్ట్ర రాష్ట్రానికి పశ్చిమ దిశలో ఎత్తైన కొండలతో, చూపుతిప్పుకోనీయని పచ్చని ప్రకృతి సౌందర్యంతో ఈ ప్రాంతం పర్యాటకుల మనసు దోచుకుంటోంది. ముంబై మహా నగరానికి 101 కిలోమీటర్ల దూరంలో, 625 మీటర్ల ఎత్తులో కొలువైయున్న ఖండాలాలో ట్రెక్కింగ్ చేసేందుకు దేశ, విదేశీ పర్యాటకులు సైతం ఆసక్తి చూపిస్తుంటారు.\n\nచిన్నది మరియు అందమైన ఈ ఖండాలా హిల్‌ స్టేషన్‌లో కనుచూపుమేరా పచ్చని ప్రకృతి మినహా మరేమీ కనిపించదు. ప్రకృతి ప్రేమికులకు, మరియు కొత్త జంటలకు, లవర్స్‌కు స్వర్గధామంలా అనిపించే ఈ ప్రాంతం అద్భుత అందాల పర్వత ప్రాంతంగా గుర్తింపు పొందుతోంది.\n\nగతంలో ఖండాలా చత్రపతి శివాజీ సామ్రాజ్యంలో భాగంగా ఉండేది. అనంతరం బ్రిటీష్ వారి పాలన వచ్చాక... దక్కన్ పీఠభూమి మరియు కొంకణ్ మైదానాల మధ్య గల రోడ్డు మార్గంలో గల భోర్‌ఘాట్‌లో భాగమయ్యింది. బోర్ ఘాట్‌కు ఆ కాలంలో రోడ్డు, రైలు రవాణా సౌకర్యాలను కలిగి ఉండేవి. ముంబై-పూణే ఎక్ర్స్‌ప్రెస్ రైలు మార్గం, అలాగే ముంబై మరియు పూనేలకు రైలు మార్గం ఖండాలా ద్వారానే సాగేది.\n\nఅదలా ఉంచితే.. ఖండాలాకు 5 కిలోమీటర్ల దూరంలో \"లోనవాలా\" అనే మరో ప్రఖ్యాత హిల్ స్టేషన్ కూడా చూడదగ్గది. ఖండాలాకంటే పెద్దదైన ఈ ప్రాంతంలోని ప్రకృతి సౌందర్యం ఉక్కిరిబిక్కిరి చేస్తుంది. కళ్లు తిరిగే లోయలు ఓవైపు, ఆకాశాన్ని తాకుతున్నట్లుగా ఉండే పర్వతాలు మరోవైపు.. తుగవులి, లోనావాలా మరియు భుషి సరస్సుల హొయలు.. ఇలా లెక్కలేనన్ని ప్రకృతి సౌందర్య విశేషాలతో లోనావాలా అలరారుతుంటుంది.\n\nఖండాలాకు 16 కిలోమీటర్ల దూరంలో కొలువైయున్న కర్ల మరియు భజా గుహలు కూడా తప్పకుండా దర్శించాల్సిన ప్రదేశాలు. ఈ రాతి గుహల్లోని రాతి ఆలయాలు క్రీస్తుపూర్వం 2వ శతాబ్దానికి చెందినట్లు చరిత్రకారులు చెబుతున్నారు. బౌద్ధమతానికి చెందిన హీనయానశాఖవారు ఈ రాతి గుహాలయాలను నిర్మించినట్లు తెలుస్తోంది. అలాగే ఇక్కడికి దగ్గర్లోని అమృతాంజన్ పాయింట్‌ కూడా తప్పక చూడాల్సిందే.\n',tourism
'అరవైనాలుగు ఘట్టాలు, 18 తీర్థాలతో, అష్టాదశ శక్తి పీఠాలతో అలరారుతున్న \"ఆలంపూర్‌\" దక్షిణ కాశిగా కొనియాడబడుతోంది. శ్రీశైల క్షేత్రానికి పశ్చిమ ద్వారంగా భాసిల్లుతున్న ఆలంపూర్‌ తుంగభద్రానది తీరంలో ఉండే కర్నూలుకు 15 కిలోమీటర్ల దూరంలో, మహబూబ్‌నగర్ జిల్లాలో ఉంది. దక్షిణ భారత దేశంలోని అనేక క్షేత్రాలలో ఆలంపూర్‌ను మాత్రమే కాశీ క్షేత్రంతో పోలుస్తూ దక్షిణ కాశిగా పిలుస్తుంటారు.\n\nకాశీ క్షేత్రంలో గంగానది ఉంటే, ఆలంపూర్‌లో తుంగభద్రా నది ఉంది. కాశీలో విశ్వేశ్వర, విశాలాక్షులు ఉంటే, ఆలంపూర్‌లో బాలబ్రహ్మేశ్వర, జోగులాంబలు కొలువైయున్నారు. కాశీ సమీపంలోని ప్రయాగలో గంగా-యమునల సంగమం జరిగితే.. ఆలంపూర్‌లో తుంగభద్ర-కృష్ణా నదులు కలిసి సంగమేశ్వరంలో కలుస్తాయి. కాశీలో వరుణ-అసి అనే నదులు సంగమిస్తే.. ఆలంపూర్‌లో వేద-నాగవతి నదులు కలుస్తాయి. కాశిలో ఉన్నట్లే 64 ఘట్టాలు, 18 తీర్థాలు, అష్టాదశ శక్తి పీఠాలు ఆలంపూర్‌లో కూడా ఉన్నాయి కాబట్టే దీనిని \"దక్షిణ కాశి\"గా అభివర్ణిస్తుంటారు.\n\nశ్రీ భ్రమరాంబ సమేత మల్లిఖార్జున స్వామివారి దివ్యక్షేత్రమైన శ్రీశైలానికి పశ్చిమ ద్వారంగా చెప్పబడే ఆలంపూర్‌ గురించి ఎన్నో రకాల స్థల పురాణాలున్నాయి. పూర్వం ఆలంపూర్‌ క్షేత్రాన్ని \"హతంపుర\" అని పిలిచేవారట. అదే కాలక్రమంలో అల్లంపురగా, ప్రస్తుతం పిలువబడే ఆలంపూర్‌గా రూపాంతరం చెందినట్లు చెబుతుంటారు. బాదామి చాళుక్యుల చేతిలో రూపుదిద్దుకున్న ఈ ఆలంపూర్‌ \"నవబ్రహ్మ\" ఆలయాలకు ప్రసిద్ధి.\n\nఈ ఆలయాల నిర్మాణం చాళుక్య రాజైన రెండవ పులకేశి పరిపాలనా కాలంలో మొదలై సుమారు 200 సంవత్సరాలపాటు సాగినట్లు చరిత్ర ద్వారా తెలుస్తోంది. ఎత్తైన విమానం, గర్భాలయ ప్రవేశ ద్వారబంధాలకు చిత్రాలంకార శిల్పాలు, ద్వారపాలకులుగా గంగాయమునల విగ్రహాలుంటాయి. అంతేగాకుండా గుడి పై భాగంలో ఉసిరికాయ ఆకృతిని పోలిన శిలను ఉంచి, దానిపై శిఖరాన్ని ఏర్పర్చిన తీరు ఆశ్చర్యానికి గురిచేస్తుంది.\n\nఆలయ సముదాయంలోని ప్రధానమూర్తులను బాలబ్రహ్మ, కుమారబ్రహ్మ, అర్కబ్రహ్మ, వీరబ్రహ్మ, విశ్వబ్రహ్మ, గరుడబ్రహ్మ, స్వర్గబ్రహ్మ, తారకబ్రహ్మ, పద్మబ్రహ్మలుగా వ్యవహరిస్తుంటారు. అయితే ఇవన్నీ శివలింగాలే కావటం గమనార్హం. అయితే ఈ శివలింగాలను బ్రహ్మ పేరుతో ఎందుకు పిలుస్తారో తెలిపే ఆధారాలు మాత్రం అందుబాటులో లేవు.\n\nఅయితే బాలబ్రహ్మదేవుడు తపస్సుచేసి లింగాన్ని ప్రతిష్టించినందున బ్రహ్మేశ్వరుడని పేరొచ్చినట్లుగా చెబుతుంటారు. నిత్య పూజలు జరిగేదీ కూడా ఈ ఆలయంలోనే. మూలవిరాట్‌ అయిన స్వామివారి లింగము రుద్రాక్షలతో రూపొందించిన అద్భుత లింగము. భక్తులు ఎంతనీటితో అభిషేకం చేసినా ఒక్క నీటి బిందువు కూడా బయటికి రాదని చెబుతుంటారు.\nఈ నవబ్రహ్మ ఆలయ సముదాయంలోనే అష్టాదశ శక్తి పీఠాలలో ఒకరైన జోగులాంబను పూజిస్తుంటారు. అయితే ఈ దేవికి గతంలో ఆలయం ఉండేది కాదు. బాలబ్రహ్మేశ్వరాలయంలోనే ఒక ప్రక్కగా ఉన్న చిన్న గదిలో, ఒక గూడు వంటిది ఏర్పాటు చేసి, అందులోనే అమ్మవారిమూర్తిని ఉంచి పూజలు చేస్తూ ఉండేవారు. ఈ మధ్యనే అమ్మవారికి ప్రత్యేకంగా ఆలయం నిర్మించారు. అష్టాదశ శక్తిపీఠాలు 18లో నాలుగు మన రాష్ట్రంలోనే ఉండటం, అందులోనూ జోగులాంబ కూడా ఒకరు కావడం తెలుగువారు గర్వించదగ్గ అంశం.\n\nఇక్కడ 9వ శతాబ్దానికి చెందిన సూర్యనారాయణస్వామి దేవాలయం కూడా ఇదే ప్రాంగణంలో కలదు. ఇక్కడ విష్ణుమూర్తికి చెందిన సుందరమైన విగ్రహాలు కలవు. ఇంకా ఇక్కడ విజయనగర రాజు అయిన కృష్ణదేవరాయలకు చెందిన ఒక నరసింహస్వామి దేవాలయం కూడా కలదు. అలంపూర్ దగ్గరలో పాపనాశనం అను ఇరవైకి పైబడిన శివాలయములు వివిధ ఆకారం, పరిమాణాలలో కలవు. ఇందులో పాపనాశేశ్వర దేవాలయం ప్రధానమైనది.\n\nఅలాగే కుమార బ్రహ్మాలయానికి వెనుక సిద్ధుల మఠంలో ఉన్న ప్రభుత్వ పురావస్తు సంగ్రహాలయం తప్పక దర్శించాల్సిన ప్రదేశం. ఆలంపూర్‌, దాని పరిసర ప్రాంతాలలో లభించిన దేవతా మూర్తుల శిల్పాలు, శిలాశాసనాలను తెచ్చి ఈ మ్యూజియంలో భద్రపరిచారు. ఇక్కడ త్రిముఖ మహేశ్వరమూర్తి ప్రత్యేక ఆకర్షణగా నిలుస్తుంది. ఇంకా మహిషాసుర మర్దిని, సూర్యుడు, నటరాజు, శివమూర్తులు, నంది, భూదేవి, కార్తికేయుడు, వీరగల్లులు ఇత్యది మూర్తులు చెప్పుకోదగినవి.\n\nశ్రీశైలం ప్రాజెక్టు నిర్మాణ సందర్భంగా కృష్ణానదిలో ముంపుకు గురవుతున్న సంగమేశ్వరాలయాన్ని పునాదులతో సహా ఒక్కోక్కరాయిని తొలగించి ఆలంపూర్‌లోని వేరొక ప్రదేశంలో యథాతథంగా నిర్మించారు. ఇలా పునర్నిర్మించిన ఆలయాల్లో సంగమేశ్వరాలయం ప్రపంచంలోనే రెండవది కావడం విశేషంగా చెప్పవచ్చు.\n\nఆలంపూర్ ఎలా వెళ్లాలంటే.. హైదరాబాద్ నుంచి నేరుగా ఆలంపూర్ చౌరస్తాకు కర్నూలు మార్గంలో 210 కిలోమీటర్ల దూరం బస్సులో ప్రయాణించాలి. చౌరస్తా నుంచి నుంచి ఆలంపూర్ 15 కిలోమీటర్ల దూరంలో ఉంటుంది. అదే కర్నూలు నుంచయితే ముప్పై కి.మీ. దూరంలో ఉండే ఆలంపూర్‌కు ప్రతి అరగంటకు బస్సులు అందుబాటులో ఉంటాయి. ఆలంపూర్ చౌరస్తా నుంచి 6 రూపాయలు, హైదరాబాదు నుంచి 110 రూపాయలు ప్రయాణ ఛార్జీలుంటాయి.\n\nఇక బస విషయానికి వస్తే.. ఆలంపూర్‌ చిన్న ఊరు కాబట్టి వసతి సౌకర్యాలు తక్కువగా ఉంటాయి. కర్నూలు నుంచి వచ్చి ఆలంపూర్‌ను దర్శించుకుని తిరిగి కర్నూలు వెళ్లి అక్కడే బస చేయాల్సి ఉంటుంది.\nరావణుడు పరమశివుడు ప్రసాదించిన ఆత్మలింగంపై నున్న వస్త్రాన్ని విసిరివేయగా, ఆ వస్త్రం పడిన ప్రాంతమే \"మురుడేశ్వర\"గా అవతరించింది. ఈ మురుడేశ్వర కర్ణాటక రాష్ట్రంలోని ఉత్తర కన్నడ జిల్లాలోగల భట్కల్ తాలూకాలో ఒక పట్టణం. శివుడి పుణ్యక్షేత్రమైన ఈ పట్టణం అరేబియా సముద్రం ఒడ్డున ఉంది. ప్రపంచంలోనే అతి పొడవైన శివుడి విగ్రహం కొలువైయున్న ఈ పట్టణంలో పరమశివుడు \"మురుడేశ్వరుడు\"గా నిత్యపూజలందుకుంటున్నాడు.\n\nపురాణాల ప్రకారం మురుడేశ్వర చరిత్రను చూస్తే.. రావణాసురుడు అకుంఠిత దీక్షతో తపస్సు చేసి పరమశివుడిని మెప్పించి, ఆయన ఆత్మలింగాన్ని భూలోకానికి తీసుకువస్తాడు. భూమిమీద ఆత్మలింగాన్ని ఎక్కడయితే ఉంచుతారో, అక్కడ అది స్థాపితం అయిపోతుందనీ, తిరిగీ దాన్ని ఎత్తుకోవటం సాధ్యంకాదని.. పరమశివుడు ఆత్మలింగం ఇచ్చేటప్పుడే రావణాసురుడికి ఒక నిబంధన పెడతాడు.\n\nఅయితే రావణుడు పరమశివుడి ఆత్మలింగాన్ని గనుక లంకలో ప్రతిష్టించితే నష్టం జరుగుతుందని భావించి దేవాధిదేవతలు మహావిష్ణువును వేడుకొంటారు. దాంతో విష్ణువు తన మాయతో సూర్యాస్తమయం అయ్యేటట్లుగా చేస్తాడు. అప్పుడు రావణుడు సూర్యాస్తమయం అయ్యిందని భావించి సంధ్య వార్చుకునేందుకు సిద్ధపడతాడు.\n\nఈలోగా విషయం తెలుసుకున్న నారద మునీంద్రుడు వినాయకుడి వద్దకు వచ్చి, రావణాసురుడివద్దనున్న ఆత్మలింగం తీసుకుని భూమిపై పెట్టాలని నూరిపోసి పంపిస్తాడు. రావణుడు సంధ్యవార్చుకునే సమయానికల్లా బ్రాహ్మణవేషంలో వెళతాడు వినాయకుడు. ఆ బ్రాహ్మణ బాలుడిని చూసిన రావణుడు సంధ్య వార్చుకునేంతదాకా ఆత్మలింగాన్ని పట్టుకోవాల్సిందిగా కోరతాడు. ఈ లింగం చాలా బరువుగా ఉంటే తాను ఎక్కువసేపు మోయలేననీ, మోయలేనప్పుడు మూడుసార్లు తమను పిలుస్తాననీ.. మీరు రాకపోతే ఈ లింగాన్ని భూమిపై ఉంచేస్తానని అంటాడు బాల బ్రాహ్మణుడి రూపంలోని వినాయకుడు.\n\nరావణుడు అందుకు అంగీకరించి ఆత్మలింగాన్ని బాల బ్రాహ్మణుడి చేతిలో పెట్టి సంధ్య వార్చుకునేందుకు వెళతాడు. రావణుడు వెళ్లిన కాసేపటికే తాను లింగాన్ని మోయలేకపోతున్నానంటూ వినాయకుడు మూడుసార్లు పిలుస్తాడు. సంధ్యవార్చే కార్యక్రమం మధ్యలో ఉండటంతో కాస్త ఆలస్యంగా వస్తాడు రావణుడు. ఈలోగా వినాయకుడు ఆత్మలింగాన్ని భూమిమీద పెట్టేస్తాడు. దాంతో కోపంతో రావణుడు వినాయకుడి నెత్తిపై మొత్తగా, అతడికి గుంట పడుతుంది.\n\nఈలోగా తాను అనుకున్న కార్యం నిర్విఘ్నంగా జరిగిపోవటంతో సంతోషించిన విష్ణువు, మాయపొరను తొలగిస్తాడు. దీంతో వెంటనే సూర్యుడు ఆకాశంలో కనిపిస్తాడు. వెంటనే విషయాన్ని గ్రహించిన రావణుడు కోపంతో ఆత్మలింగాన్ని తన చేతులతో పెకిలించే ప్రయత్నం చేస్తాడు. లింగం పైనున్న కవచాన్ని విచ్ఛిన్నంచేసి విసిరివేయగా అది గోకర్ణ అనే ప్రాంతానికి 23 కిలోమీటర్ల దూరంలోని \"సజ్జేశ్వర\" అనే ప్రదేశంలో పడుతుంది.\n',tourism
'మహానంది\n\nగిద్దలూరు నుండి గాజులపల్లి స్టేషనులోదిగి వెళ్ళవచ్చు. గాజులపల్లికి సుమారు 6 కి.మీటర్లుంటుంది, మహానంది. ఇది కూడా పేరెన్నికగన్న శైవక్షేత్రాల్లో ఒకటి. నంధ్యాల నుండి 16 కిలోమీటర్లుంటుంది. ఇది ఒక మంచి పిక్నిక్ స్పాట్.\n\nఇక్కడ మహానందీశ్వరాలయం - ఆలయానికెదురుగా కోనేరు. కోనేరులోకి నీరు ఒకనంది నోటిగుండా నిరంతరం ప్రవహిస్తూనే వుంటుంది. చాలా తేలికై నీరు స్వచ్ఛంగా వుంటుంది. కోనేరు సుమారు 6 అడుగుల లోతుంటుంది. నీటి అడుగున ఎంత చిన్న వస్తువైనాసరే స్పష్టంగా పైకి కనబడుతుంది. కోనేటి నీటిమట్టం ఒకే విధంగా వుండటానికి కొన్ని తూములు కట్టబడినాయి. నీరంతా కాలువలద్వారా కొన్ని వందల ఎకరాలకు సాగునీటిని సరఫరా చేస్తూ విస్తారంగా అరటి తోటలు పెంచటానికి ఉపయోగపడుతుంది. ఇక్కడి అరటిపండ్లు చాల ప్రసిద్ధం. తిరిగి నంద్యాల వచ్చి అక్కడినుండి శ్రీశైలమునకు రావచ్చును.\n\nపెదకాకాని\n\nకాకానిలో సాంబశివాలయము మహా మహిమాన్వితమై యున్నది. ఈ స్వామి వారి ప్రతిభ అనేక రకాలు. ప్రతి ఆదివారం భక్తులు తండోపతండాలుగా వచ్చి మొక్కుబడులు చెల్లించుకొంటూ ఉంటారు. ఇక్కడ సత్రాలున్నాయి. అన్ని వస్తువులూ దొరకుతాయి ప్రభలు, బండ్లు గట్టుకొనివచ్చి మొక్కుబడులు చెల్లించుకుంటూ ఉంటారు. వివాహ ఉపనయనాదులు నిర్వహించుకుంటూ స్వామి దయకు పాత్రులవుతారు. వ్యాధిగ్రస్తులు, సంతానహీనులు అక్కడనే వుండి ఆలయంచుట్టూ ప్రదక్షిణలు చేసి వారికోర్కెలను సాఫల్యం చేసికొంటూ ఉంటారు. ఇక్కడకు దగ్గరలోనే నంబూరు స్టేషన్ కెదురుగా రేడియో బ్రాడ్ కాస్టింగ్ స్టేషను, హేమలతా టెక్స్‌టైల్సు మిల్లు ఉన్నాయి.\n\nలేపాక్షి\n\nవిజయనగర రాజుల కాలంలో నిర్మించబడిన ఈ దేవాలయం వీరభద్రాలయం. గోడలమీద, పైకప్పుమీద అనేక కుడ్య చిత్రాలు మనోహరంగా వ్రాయబడి ఉన్నాయి. ఇక్కడ ముఖ్య విశేషం లేపాక్షి బసవయ్య నంది విగ్రహం. ఒకే రాతిలో చెక్కబడిన ఈ విగ్రహం దేశం మొత్తం మీద పెద్దదిగా గుర్తించబడింది.\n\nవసతికి - టూరిస్టు రెస్ట్‌హౌస్ ఒకటి వుంది.\n\nహిందూపురం నుండి ప్రతిగంటకు బస్సులు వున్నాయి.\n',tourism
'ఆంధ్రప్రదేశ్ రాష్ట్రంలో ఉన్న 22 వన్యమృగ సంరక్షణా కేంద్రాలలో శివారం వన్యమృగ సంరక్షణా కేంద్రం ఒకటి. ఇది గోదావరి నదికి రెండు వైపులా ఉన్న కరీంనగర్, ఆదిలాబాద్ జిల్లాలలో 37 చ.కి.మీ. వైశాల్యంలో విస్తరించి ఉంది. ఇక్కడ ఒక ప్రత్యేక రకం నీటి మొసళ్ళను సంరక్షిస్తున్నారు. పర్యావరణ చరిత్రపై పిహెచ్.డి. చేసిన నాకు ఎప్పటికైనా ఈ పర్యావరణ పరిరక్షక కేంద్రాన్ని చూడాలని కోరిక ఉండేది. ఈ కేంద్రపు పడమటి సరిహద్దు గ్రామమైన ఎగ్లాస్‌పూర్ గురించి మా అమ్మ చెప్పిన వివరాలు నాలో మరింత కుతూహలాన్ని రేకెత్తించాయి.\n\nనేను జూన్ 16వ తేదీ ఉదయం 5 గంటలకు హైదరాబాద్‌లో గోదావరిఖని బస్సు ఎక్కి 11 గంటలకు రామగుండం దాటిన (220 కి.మీ) తరువాత \'బి పవర్‌హౌస్‌గడ్డ చౌరస్తా\' దగ్గర దిగాను. అక్కడి నుండి ఆటోలో 10 కి.మీ. ప్రయాణించి ఎగ్లాస్‌పూర్ చేరుకున్నాను. ఎగ్లాస్‌పూర్ ఒక చారిత్రక గ్రామం. ఇక్కడ కనిపిస్తున్న రాతియుగం, బౌద్ధయుగం, శైవయుగం నాటి చారిత్రక ఆనవాళ్ళు ఈ ఊరి మొదటి పేరు \'ఎహువలసపురం\' అయ్యుంటుంది అనడానికి ఆధారమిస్తున్నాయి. ఎహువల ఛాంతమూలుడు అనే ఇక్ష్వాకురాజు నాగార్జునసాగర్ ప్రాంతంలోని విజయపురి రాజధానిగా తెలుగుదేశాన్ని కీ.శ. 300ల ప్రాంతంలో పరిపాలించాడు.\n\nఇక్ష్వాకు పాలక ప్రాంతం ఖమ్మం జిల్లా వరకు ఉండేదని ఇటీవల ఫణిగిరి బౌద్ధ క్షేత్రంలో తవ్వకాలు జరిపే వరకు తెలియదు. ఖమ్మం జిల్లా కరీంనగర్ జిల్లాకు తూర్పు సరిహద్దు. ఎగ్లాస్‌పూర్ కరీంనగర్ జిల్లా తూర్పు ప్రాంతంలోనే ఉంది. అయితే కుతుబ్‌షాహీ సుల్తానులు తెలుగు దేశాన్ని (గోల్కొండ రాజ్యాన్ని) పరిపాలించిన కాలంలో ఎక్లాస్‌ఖాన్ అని ఒక అధికారి ఉండేవాడు. ఎగ్లాస్‌పూర్‌లో ఆ కాలపు కచేరీ కూడా ఉంది కాబట్టి అతడు ఈ ఊరిని తన పేర పొంది ఉండవచ్చు. ఇదే ఊరిలో నిజాం కాలం నాటి ఫారెస్ట్ గెస్ట్‌హౌస్ కూడా ఉండేది. ఇప్పటికీ ఆంధ్రప్రదేశ్ అటవీ, పర్యాటక శాఖల వారు తమ మ్యాపులు, ఇన్ఫర్మేషన్ బ్రోచర్లలో ఎగ్లాస్‌పూర్‌లో ఫారెస్ట్ గెస్ట్‌హౌస్ ఉందనే చూపుతున్నారు. కాని నిజానికి అది ఇప్పుడు లేదు.\n\nఏనుగుకండి\nఎగ్లాస్‌పూర్‌కు మూడు పక్కలా గుట్టలు, అడవులు ఉండగా, ఉత్తరాన నాలుగు కిలోమీటర్ల దూరంలో గోదావరి నది ప్రవహిస్తున్నది. ఊరికి దక్షిణం వైపు నడుస్తుండగా మనకు ఎన్నో ఎత్తయిన పచ్చని గుట్టల వరుసలు కన్పిస్తాయి. ఆ గుట్టల్లో ప్రధానమైనవి నల్లగట్టు, పొల్లగట్టు, కొసగట్టు, బొల్లిగుండ్లు, చాపరేళ్ళ గండి. నల్లగట్టు ఎగ్లాస్‌పూర్‌కు, పుట్నూరుకు మధ్య సరిహద్దు. ఈ నల్లగట్టు, బొలిగుండ్లు కలిసే ప్రదేశం ఇరుకుగా ఉంటుంది.\n\nఆ రెండు ఊర్ల మధ్య రాకపోకలు, రవాణా జరగడానికి సుమారు వేయేండ్ల కింద ఒక రాజు ఆ ఇరుకు ప్రదేశాన్ని సుమారు ఫర్లాంగు పొడవున రెండు గజాల వెడల్పుతో తొలిపించాడు. దాంతో గోదావరి నదిపై వారు జరిపే వస్తు వ్యాపార వాణిజ్య కార్యకలాపాలు సులభతరమయ్యాయి. ఆ కండి దాటిన ఫర్లాంగు దూరంలోనే పాలవాగు, పెద్దవాగు ప్రవహిస్తున్నాయి. అవి మరో వాగులో \'సంగమించి\' చివరగా గోదావరిలో కలుస్తుండడం చూస్తే ఆ ప్రాంతంలో పూర్వం వ్యాపార సౌలభ్యం కొరకే ఆ కండి తొలిపించబడింది అనిపిస్తుంది.\nకండి అంటే కనుమ. ఇది ఉత్తర దక్షిణంగా సాగుతుంది. కండి మార్గంలో ఉన్న ఒక పెద్ద బండ అంచున నాలుగు అడుగుల పొడవు, మూడు అడుగుల ఎత్తు కొలతలతో దంతాలు గల ఒక ఏనుగు కుడి కాలు ఎత్తి దక్షిణం వైపు నడుస్తున్నట్లుగా తొలచబడింది. ఆ ఏనుగుపైన ఒకరు కూర్చున్నట్లుగా ఉంది. ఆ చిత్రం రాజుదో, రాణిదో, మరెవరిదో తెలియదు. శాసనాలుండకపోతాయా అని చుట్టుప్రక్కల ఒకటికి నాలుగుసార్లు వెదికాను. నా ప్రయత్నం ఫలించింది. ఒక శాసనం కనిపించింది.\n\nశాసనం ఏనుగుకు వెనుకవైపున మూడు అడుగుల దూరంలో బాగా పాకురుపట్టి కనిపించకుండా ఉంది. కొద్దిగా శుద్ధి చేశాక అర్థమైంది. అది ఒక తెలుగు శాసనం. మూడు గజాల పొడవు, అడుగు వెడల్పుతో మూడు వరుసల్లో రాయబడి ఉంది. పాలియోగ్రఫీ (ప్రాచీన వ్రాతలకు సంబంధించిన శాస్త్రం) ప్రకారం ఆ శాసనం సుమారు పదవ శతాబ్దానికి చెందినదై ఉండవచ్చు. ఆ శాసనాన్ని గురించి ఆర్కియాలజీ డిపార్టుమెంటు వారికి తెలియజేస్తే దాని ఉద్దేశం మనకు స్పష్టంగా తెలియొచ్చు. అలాంటి శాసనాన్ని కనిపెట్టడం నా అదృష్టం. ఏనుగుకండి గుండా ప్రయాణించేవారు తమకు సంతానం కలగాలని, ఆరోగ్యంగా ఉండాలని ఏనుగు తొండం మీద నూనె పోసేవారట. ఆ నూనె మరకలు కన్పిస్తున్నాయి.\n',tourism
'సూర్యుడి లేలేత కిరణాల వెలుగులో స్వచ్ఛంగా, నీలిరంగుతో మెరిసిపోయే జలాలు, బంగారంలా మెరిసిపోయే ఇసుక తిన్నెలు, పక్షులతో పోటీపడుతూ కెరటాల హోరు, ఆ కెరటాలపై ఎగిరెగిరి పడుతుండే పడవలు... ఇలా చెప్పుకుంటే అనంతమైన సముద్ర జలరాశుల సౌందర్యానికి అంతే ఉండదు. కళ్లు తిప్పుకోలేని ప్రకృతి సౌందర్యాన్ని తమలో నింపుకున్న సముద్ర తీరాలు దేశంలోను, ప్రపంచంలోను చాలా ఉన్నాయి.\n\nసముద్ర తీర సౌందర్యంలో కూడా ఏ మాత్రం తీసిపోని కర్ణాటకలో కూడా అనేక సముద్ర తీరాలు మనకు హాయిగా స్వాగతం పలుకుతున్నాయి. ఈ రాష్ట్రంలో 320 కిలోమీటర్ల నిడివితో అరేబియా సముద్ర తీరం అపురూప ప్రకృతి సంపదకు నెలవు. ఈ తీరం వెంబడి ఉన్న కొబ్బరి తోటల ఆహ్లాదంతోపాటు, ఆధ్యాత్మికతను కల్గించే పుణ్యక్షేత్రాలు బోలెడున్నాయి. కర్ణాటకలోని ముఖ్యమైన బీచ్‌లు ఏంటో ఇప్పుడు చూద్దామా..?\nకారవార అందం వర్ణణాతీతం...!\nవిశ్వకవి రవీంద్రనాథ్ ఠాగూర్‌కు స్ఫూర్తినిచ్చిన కారవార బీచ్ అందాలు వర్ణణాతీతం. పట్టణానికి ఆనుకుని ఉండే ఈ బీచ్‌లో విహరిస్తుంటే కాలం ఎలా గడుస్తుందో తెలియనంతగా ఉంటుంది. సముద్రం ఒడ్డునే పర్యాటకులను మరింతగా ఆకర్షించే ఉద్యానవనం మరో అద్భుతం. ఈ పార్కులో...\n\n\n\"ఓం బీచ్\" దీనినే గోకర్ణ అని పిలుస్తుంటారు. బెంగళూరు నగరానికి 525 కిలోమీటర్ల దూరంలోగల ఈ బీచ్ దేశ విదేశీ పర్యాటకులకు భూతల స్వర్గంలాంటిదేనని చెప్పవచ్చు. ఈ బీచ్‌లో సేదతీరేందుకు విదేశీయులు అధిక సంఖ్యలో తరలి వస్తుంటారు. ఈ సముద్రం ఒడ్డునే పరమశివుడి ప్రాచీన ఆలయం మరో ప్రత్యేక ఆకర్షణ. ఆలయం నుంచి కొండల్ని దాటుకుని వెళ్లే ఓం ఆకారంలో రూపుదిద్దుకున్న బీచ్‌లో సేదతీరితే అనిర్వచనీయమైన అనుభూతి కలుగుతుందని సందర్శకుల అభిప్రాయం.\n\nఈ బీచ్‌కు సందర్శకుల రద్దీ, పర్యాటకుల సంఖ్య అధికం కావటంతో దానికి సమీపంలోనే అనేక ప్రైవేట్ రిసార్టులు రూపుదిద్దుకున్నాయి. ఇవి అన్ని వర్గాల ప్రజలకు అనువుగా ఉంటాయి. వీటితోపాటు గోకర్ణలో తక్కువ రేటులోనే గదులు లభ్యమవుతాయి. బెంగళూరు నుంచి గోకర్ణకు రాష్ట్ర రోడ్డు రవాణా సంస్థతో పాటు.. ప్రైవేట్ బస్సుల సదుపాయం కూడా ఉంది. అయితే ఈ బీచ్ లోతు ఎక్కువగా ఉంటుంది కాబట్టి, పర్యాటకులు జాగ్రత్తలతో మసలుకోవటం శ్రేయస్కరం.\n\n\"మురుడేశ్వర బీచ్\" కర్ణాటలో మరో పేరెన్నికగల బీచ్. ఈ సముద్రం ఒడ్డునే ధ్యానముద్రలో ఉండే పరమేశ్వరుడి విగ్రహం సుదూరం నుంచే పర్యాటకులను విశేషంగా ఆకట్టుకుంటుంది. ఇక్కడి రాజగోపురం దేశంలోనే అతి ఎత్తైనదిగా రికార్డు సృష్టించింది. కర్ణాటకలోని ఇతర బీచ్‌లతో పోల్చినట్లయితే ఈ బీచ్‌ను అత్యంత సురక్షితమైనదిగా చెప్పవచ్చు. సముద్రంలో 40 అడుగుల వరకు వెళ్లినా ప్రమాదం ఉండదు కాబట్టి.. ఇక్కడికి వచ్చేందుకే పర్యాటకులు ఎక్కువగా ఆసక్తి చూపుతుంటారు.\n\nఇక్కడి పరమశివుడి విగ్రహం దిగువ భాగంలోగల \"భూకైలాస్ ఘట్టాన్ని\" వివరించే విగ్రహాలు, ఉద్యానవనం పర్యాటకులను విశేషంగా ఆకట్టుకుంటాయి. అరేబియా సముద్రం మాటుకు దాగిపోయే సూర్యాస్తమయ దృశ్యాన్ని చూసేందుకు పర్యాటకులు తపిస్తుంటారంటే అతిశయోక్తి కాదు. బెంగళూరు నుంచి 386 కిలోమీటర్ల దూరంలోని మురుడేశ్వరలో బస చేసేందుకు అతిథి గృహాలు, రిసార్టులు అందరికీ అందుబాటులో ఉంటాయి.\n\n\"మల్పె బీచ్\" మరో కర్ణాటకలోని సుందరమైన బీచ్. ప్రముఖ ధార్మిక క్షేత్రం ఉడుపికి అత్యంత సమీపంలో ఉన్న ఈ మల్పె బీచ్‌లో విహరిస్తుంటే కాలమే తెలియదని చెబుతుంటారు. ఇటీవలనే ఇక్కడ ఏర్పాటు చేసిన మ్యూజికల్ ఫౌంటెయిన్‌ మరో ప్రత్యేక ఆకర్షణ. మల్పె బీచ్‌నుంచి సముద్రంలో 20 నిమిషాలు ప్రయాణిస్తే \"సెయింట్ మేరీస్\" ద్వీపానికి చేరుకోవచ్చు. బెంగళూరు నుంచి 392 కిలోమీటర్ల దూరం ప్రయాణిస్తే ఉడుపి చేరుకోవచ్చు. బస చేసేందుకు ఇక్కడ హోటళ్లు, కృష్ణ మఠం అతిథి గృహాలు ఆశ్రయం కల్పిస్తాయి.\n\n\"మంగళూరు (పణంబూర్) బీచ్\". ఇది ఇతర బీచ్‌లతో పోలిస్తే కాస్తంత ప్రమాదకరమైనదిగా చెబుతుంటారు. సముద్రం నుంచి అలల తాకిడి అధికంగా ఉండే ఈ బీచ్‌ను చూడాలని పర్యాటకులు తపించిపోతుంటారు. మంగళూరులో అడుగుపెట్టే ప్రతి ఒక్కరూ ఈ పణంబూర్ బీచ్‌ను సందర్శించకుండా వెళ్లరు. అయితే సౌకర్యాలు అంతంతమాత్రంగా ఉండే ఈ బీచ్‌ను ఇప్పుడిప్పుడే అభివృద్ధి చేస్తున్నారు.\n\nఇక చివరగా చెప్పుకోవాల్సింది విశ్వకవి రవీంద్రనాథ్ ఠాగూర్‌కు స్ఫూర్తినిచ్చి \"కారవార బీచ్\" గురించి. ఈ బీచ్ అందాలు వర్ణణాతీతం. పట్టణానికి ఆనుకుని ఉండే ఈ బీచ్‌లో విహరిస్తుంటే కాలం ఎలా గడుస్తుందో తెలియనంతగా ఉంటుంది. సముద్రం ఒడ్డునే పర్యాటకులను మరింతగా ఆకర్షించే ఉద్యానవనం మరో అద్భుతం. ఈ పార్కులో ప్రదర్శించే యుద్ధ ట్యాంకు అదనపు ఆకర్షణ. బెంగళూరు నుంచి 525 కిలోమీటర్ల దూరం ప్రయాణంచినట్లయితే కారవార చేరుకోవచ్చు. బెంగళూరు నుంచి బస్సు సౌకర్యం కూడా కలదు.\n«12\n\n',tourism
'భలే భలే అందాలు సృష్టించావు.. ఇలా మురిపించావు.. అదే ఆనందం.. అదే అనుబంధం.. ప్రభో మాకేల ఈయవు\"... అంటూ ప్రతి ఒక్కరూ పాడుకునేలా, అందరినీ ఓ రకమైన ఉద్వేగంలో ముంచెత్తుతుంది సుందరమైన \"కుట్రాలం\" జలపాతం. ఎన్నిసార్లు చూసినా తనివితీరని అందం ఆ జలపాతం సొంతం. కనువిందు చేసే ప్రకృతి, ఎత్తయిన కొండల పైనుంచి దుమికే జలపాతాలు, సెలయేటి గలగలలు, ఆహ్లాదపరిచే పచ్చదనంతో ఈ ప్రాంతం ఓ అద్భుతమైన ప్రపంచంలా అనిపిస్తుంది.\n\nఇక వర్షాకాలంలో అయితే కుట్రాలం భూలోక స్వర్గంగా మారుతుందనటంలో అతిశయోక్తి లేదు. సందర్శకుల తాకిడి, వారి హర్షాతిరేకాలతో కుట్రాలం మార్మోగుతూ ఉంటుంది. \"దక్షిణ స్పా\"గా వ్యవహరించే ఈ కుట్రాలంలోని జలపాతాలు చాలా ప్రఖ్యాతిగాంచాయి. ఇక్కడ పలు జలపాతాలు ఉన్నా... వాటిలో మెయిన్ ఫాల్స్ ప్రధానమైంది. దీనినే స్థానికులు పెరియ అరువి (అరువి అంటే తమిళంలో జలపాతం అని అర్థం) అని పిలుస్తుంటారు.\n\nఈ పెరియ అరువియే కుట్రాలం జలపాతంగా పేరుగాంచింది. దీనికి సమీపంలో షన్బగదేవి, చిట్టరువి, తేనరువి, ఐందరువి, పులి అరువి, పళతోట్ట అరువి, పాత కుట్రాలం, బాలరువి... తదితర జలపాతాలున్నాయి. అయితే వీటన్నింటికంటే కుట్రాలం జలపాతంలో వర్షాకాలంలో సందర్శకుల తాకిడి చాలా ఎక్కువగా ఉంటుంది.\nనటరాజు నర్తించెనిచట..!\nనటరాజస్వామి నర్తించిన ఐదు సభల్లో ఒకటైన చిత్రసభ కూడా కుట్రాలం వద్దనే కలదు. అలాగే ఈ ప్రాంతంలోని షన్బగదేవి ఆలయంలో ప్రతి చైత్ర పౌర్ణమికి ఉత్సవాలు ఘనంగా నిర్వహిస్తుంటారు. వీటిని చూసేందుకే పలు ప్రాంతాల నుంచి పెద్ద ఎత్తున భక్తులు ఇక్కడికి తరలివస్తుంటారు...\n\n\nతేనరువి వద్ద తేనెపట్టులు అధికంగా ఉండటంతో దానికా పేరు వచ్చినట్లు చెబుతుంటారు. ఇది ప్రమాదకరమైనది కావటంతో ఆ ప్రాంతంలోకి సందర్శకులను అనుమతించరు. ఇక ప్రతి సంవత్సరం జూన్ నుంచి ఆగస్టు నెల వరకూ కుట్రాలం సీజన్ ఉంటుంది. ఈ ఏడాది రుతుపవనాలు ముందుగానే రావడంతో తొలి అర్ధభాగంలోనే కుట్రాలం సీజన్ ప్రారంభమయ్యింది.\n\nమహిళలు కుట్రాలంలో స్నానం చేసేందుకు వీలుగా ప్రత్యేక వసతులను కల్పించారు. జలపాతాల వద్ద తైల మర్దనం కూడా చేస్తారు. అవాంఛనీయ సంఘటనలు జరుగకుండా ఉండేందుకు స్థానిక అధికార యంత్రాంగం కట్టుదిట్టమైన చర్యలను తీసుకోవటం వల్ల ప్రశాంతంగా ఇక్కడ సందర్శించవచ్చు. అయితే జలపాతం ఉధృతి పెరిగే సమయాల్లో మాత్రం కుట్రాలం జలపాతాల్లో స్నానాలకు సందర్శకులను అనుమతించరు.\n\nఇదిలా ఉంటే... కుట్రాలం ప్రాంతంలో చాలా ప్రసిద్ధి చెందిన ఆలయాలు కూడా ఉన్నాయి. దక్షిణ కాశీగా పిలవబడే ఈ కుట్రాలంలో తెన్‌కాశి పట్టణానికి 5 కిలోమీటర్ల దూరంలో కుట్రాలనాథుడుగా కొలువైన శివుడు... కోరిన కోర్కెలు తీర్చే స్వామిగా భక్తులచే నిత్యపూజలు అందుకుంటున్నాడు.\n\nఅలాగే కుట్రాలంలోని షన్బగదేవి ఆలయంలో ప్రతి చైత్ర పౌర్ణమికి ఉత్సవాలు ఘనంగా నిర్వహిస్తుంటారు. వీటిని చూసేందుకే పలు ప్రాంతాల నుంచి పెద్ద ఎత్తున భక్తులు ఇక్కడికి తరలివస్తుంటారు. ఈ ఆలయం సమీపంలోని సిద్ధుల గుహ కూడా ప్రసిద్ధి చెందినదే. నటరాజస్వామి నర్తించిన ఐదు సభల్లో ఒకటైన చిత్రసభ కూడా కుట్రాలం వద్దనే కలదు. చిట్టూరు, మణి ముత్తారు, పచ్చయారు, తామపర్ణి నదుల జన్మస్థలం కూడా \"కుట్రాలమే\"..!\n\nఎలా వెళ్లాలంటే... కుట్రాలం, తమిళనాడులోని చెన్నై నగరానికి 620 కిలోమీటర్ల దూరంలోనూ, కన్యాకుమారికి 137 కిలోమీటర్ల దూరంలోనూ, తిరునల్వేలికి 40 కిలోమీటర్ల దూరంలోనూ ఉంటుంది. కుట్రాలానికి ఆరు కిలోమీటర్ల దూరంలో \"తెన్‌కాశి\" రైల్వే స్టేషన్ ఉంటుంది. అలాగే.. తిరుచ్చి, మధురై, రాజపాళయం, కోవిల్‌పట్టి తదితర ప్రాంతాల నుంచి బస్సు సౌకర్యం కూడా కలదు. కుట్రాలంలో సందర్శకుల సౌకర్యార్థం పలు విడిది గృహాలు కూడా అందుబాటులో ఉంటాయి.\n',tourism
'మానవ జీవితానికి తీర్థయాత్రలు పుణ్యఫలాలను అందిస్తాయని విశ్వాసం. భగవంతుని కటాక్షం ఉంటేనే దేవాలయాలకు భక్తులు వెళ్లగలుగుతారు. ఇలా ఆలయాలకు వెళ్లి ఆ దేవతలను దర్శించుకుంటే వారి అభయం ఉంటుందని శాస్త్రంలో చెప్పబడింది. కార్తీకమాసంలో పూజలతోపాటు తీర్థయాత్రలు చేస్తే ముక్కోటి దేవతల ఆశీస్సులుంటాయని చెప్పబడింది. అయితే ఇవేవీ పెద్దగా తెలీనివారు ఆ విషయాలను తెలుసుకున్నా, చదివినా సగలాభం పొందుతారని అధర్వణ వేదంలో చెప్పబడింది. అటువంటి పుణ్యప్రదమైన తీర్థయాత్రను నేను ఈ కార్తీకమాసంలో చేయడం జరిగింది.\n\nజమ్మూ - కాశ్మీర్ ప్రాంతంలో వెలసిన వైష్ణవిమాత దర్శనభాగ్యంకోసం ఎన్నో ఏళ్లుగా ఎదురు చూస్తున్న నాకు ఈ కార్తీకంలో ఆ అవకాశం కలిగింది. దేశంలో శ్రీ వేంకటేశ్వరస్వామి తిరుపతి తర్వాత స్థానంగా చెప్పబడే వైష్ణవి మాత ఆశీస్సులకై నేను సాగించిన యాత్ర వివరాలు మీతో పంచుకుంటున్నందుకు ఎంతో సంతోషంగా ఉంది. బహుశాః ఈ అవకాశాన్ని కూడా ఆ మాతే కల్పించి ఉంటుంది అని నమ్ముతున్నాను.\n\nనవంబరు 28వ తేదీనాడు సికింద్రాబాద్ నుంచి మధ్యాహ్నం గం 1.30 నిమిషాలకు ఢిల్లీ వెళ్లే రైలు ఎక్కాము. మధ్యలో పూలన్ దేవి ఉన్న చంబల్ లోయ ప్రాంతాలు దర్శనమిచ్చాయి. ఝాన్సీ, భోపాల్ తదితర ప్రాంతాల్లో కొద్దిసేపు రైలుబండి ఆగింది. కార్తీకమాసం కనుక రద్దీ ఎక్కువగానే ఉంది. మా ప్రయాణం గమ్యం చేరే కొలదీ చలి ఎక్కువైంది.\n\n29వ తేదీ ఉదయం 11 గంటలకు ఢిల్లీలో దిగి అక్కడ నుంచి విశ్రాంతి తీసుకునేందుకు కరూల్‌బాగ్‌కు వెళ్లాం. విజయవాడలో బీసెంట్ రోడ్, హైదరాబాద్‌లోని కోఠిలను తలపించేవిధంగా ఉందా ప్రాంతం. ఎక్కువగా పర్యాటకులతోటే వారికి వ్యాపారం. ఢిల్లీ చుట్టుప్రక్కల ప్రాంతాలకు వీక్షకులు వస్తుంటారు. ఇక్కడ విశేషమేమిటంటే... రూ.10 నుంచి లక్ష రూపాయలు విలువ చేసే అన్ని రకాల వస్తువులు దొరుకుతాయి. అయితే రేటు విషయంలో మాత్రం ఇక్కడ కాస్త జాగ్రత్తగా ఉండాలని అనుభవపూర్వకంగా తెలుసుకున్నాం. అక్కడ అదో సిండికేట్ వ్యాపారంలా సాగుతోంది.\n\nఇక్కడ ముఖ్యంగా దక్షిణాది వారంటే కాస్త చులకనగా చూస్తారనే విషయం కూడా కొన్ని సందర్భాల్లో అవగతమైంది. వారు మాట్లాడే తీరు చాలా దురుసుగా, కటువుగా ఉంటుంది. ఏదైనా అడ్రెస్ అడిగినా సరిగా చెప్పరు. సాటి మనిషికి సాయం చేయాలన్నది వారిలో ఏ కోశానా కనిపించదు. ఉత్తరాదివారంతా ఇలానే ఉంటారా...? అని అనిపించింది. మొత్తమ్మీద అలా అలా ఢిల్లీ వీధులన్నీ చుట్టేశాం. రాజధానిలో వైభోగాలు అనుభవించే అపరకుబేరులు, రేకుల ఇళ్లతో ఉన్న ఇరుకు కాలనీలు, ఆ ప్రక్కనే మురుగు కాల్వలు అన్నీ గోచరించాయి.\n\nనా యాత్రా లక్ష్యమైన వైష్ణవి దేవి ఆలయానికి వెళ్లాలి. ఆ ఆలయం జమ్మూలో ఉంది. జమ్మూకు 70 కిలోమీటర్ల దూరంలో ఉన్న కాత్రాలో ఉంది అమ్మవారి ఆలయం. ఢిల్లీలో రాత్రి గం 10.30 నిమిషాలకు జమ్మూ ఎక్స్‌ప్రెస్ ఎక్కాము. మరుసటి రోజు ఉదయం 7 గంటలకు జమ్మూ స్టేషనుకు చేరుకున్నాం. అక్కడ పోలీసుల పర్యవేక్షణ బాగుంది. ఎవర్నీ ఎక్కువసేపు నిలుచోనివ్వడం లేదు. అలా అని కూర్చుని ఎక్కువసేపు ఉన్నా... నిద్రపోతున్నా... మొహమాటం లేకుండా రైల్వే పోలీసులు ఎక్కడికి వెళ్లాలో అడిగి తెలుసుకుని పంపించడం విశేషం. అయితే ఆ ఆనందం ఎంతో సేపు నిలువలేదు.\n\nస్టేషనులో మిలటరీ చెకింగ్ బాగా ఉంది. ప్రతీ బ్యాగును చెక్ చేశారు. కొంతమందిని వదిలేశారు. మా లగేజీలో కెమేరా ఉంటే దాన్ని చూసి బిల్ అడిగాడు ఒక మిలటరీ అధికారి. అవేవీ తీసుకెళ్లం కనుక లేదని చెప్పాం. అయితే ఇచ్చేయమంటూ గొడవ మొదలెట్టారు. చివరికి మేము జర్నలిస్టులమని చెప్పిన తర్వాత వదిలేశారు. అంతేకాదు ఇటువంటి మిలటరీవారితోపాటు అవినీతి పోలీసులు ఉన్నారన్న సంగతి కూడా అనుభవంలో తెలిసి వచ్చింది. కారులో ఓ మార్గంవైపు వెళుతుండగా కారును ఆపి, మేము టూరిస్టులమని చెప్పినా, ఇటు రాకూడదంటూ రూ. 100 కాగితాన్ని ఇచ్చేంతవరకూ కారును కదలనివ్వలేదు. ఇదేంటయా..? అని డ్రైవర్‌ని అడిగితే... ఇక్కడ ఇవన్నీ మామూలే అంటూ మళ్లీ మాట్లాడేందుకు అతను ఉత్సాహం చూపించలేదు.\n\nఆ తర్వాత అతడితో మిలటరీ చెకింగ్ గురించి చెప్పాం. అతడు నవ్వుతూ మీ కెమేరా వారికి నచ్చినట్లుంది. అందుకే మీతో డిస్కషన్ పెంచారు. విదేశీయులతై వారి గొడవ భరించలేక కెమేరాలను ఇచ్చేసి పోతారు అంటూ చెప్పుకొచ్చాడు. ఆ మాటలు విన్న మాకు మా కెమేరా మా చేతుల్లోనే ఉన్నందుకు ఎవరెస్టు శిఖరం ఎక్కినంత ఆనందం కలిగింది.\n\nకాత్రా ప్రయాణం\nజమ్మూ నుంచి కాత్రా 70 కిలోమీటర్ల దూరం. కాశ్మీరుకు వెళ్లే మార్గంలో ఉంది. అలా కారులో వెళుతుంటే.. జమ్ముతావీ నది కన్పించింది. కానీ నీళ్లు లేవు. అక్కడక్కడా చిన్న చిన్న గుంటలు కనిపించాయి. పెద్ద వంతెన. అది చూడగానే మణిరత్నం రోజా చిత్రంలో హీరోను టెర్రరిస్టులు కిడ్నాప్ చేసే సన్నివేశం గుర్తుకు వచ్చింది. ఆ సన్నివేశం అక్కడే తీశారని డ్రైవరు చెప్పాడు. చుట్టూ ఎత్తైన చెట్లు, కొండలు, లోయలు... ప్రకృతిని ఆస్వాదిస్తూ... రెండు గంటలపాటు మా ప్రయాణం సాగింది. మధ్యలో ఆకలివేస్తే టిఫిన్ కోసం ఆగాము.\n\nఇడ్లీ, దోసెల్లాంటివి అక్కడ లేవు. పనీర్‌తో చేసే బజ్జీలు, మిరపకాయలతో చేసిన బజ్జీలు, క్యాబేజీ పకోడీలు, రోటీ, బంగాళదుంప కూర.. ఇలాంటివే ఉన్నాయి. ఆకలితో ఉన్నాం కనుక ఉన్నవాటినే లాగించేసి మళ్లీ బయలుదేరాం. సుమారు మరో ముప్పావుగంట ప్రయాణం తర్వాత కాత్రా చేరుకున్నాం. కాత్రా బస్టాండు ప్రక్కనే గల ఓ రెస్టారెంటుకు చేరాము. అక్కడ కార్యక్రమాలను ముగించుకుని మధ్యాహ్నం 3 గంటలకు బయలుదేరి వైష్ణవి మాత ఆలయం ప్రవేశమార్గం వరకూ ఆటోలో వెళ్లాము.\n\nఅక్కడి నుంచి నడుచుకుంటూ కొండపైకి వెళ్లాలి. 16 కిలోమీటర్ల మేర నడక సాగించాం. కొండపైకి వెళ్లేకొలదీ కోతుల సందడి ఎక్కువైంది. గుంపులు గుంపులుగా ఉన్నాయి. అయితే ఎవరిపైనా దాడి చేస్తున్నట్లు మాకు కన్పించలేదు. సందర్శకులు ఏదైనా ఆహారం వేస్తే తింటున్నాయి. ప్రకృతిలో దొరికే పళ్లను ఆరగిస్తున్నాయి.\n\nమూడు కొండల దేవత\nఅమ్మవారి పేరు త్రిపుట. త్రిపుట కొండపై వెలసింది కనుక ఆమెకు ఆ పేరు వచ్చింది. అమ్మవారు కాళీ, లక్ష్మీ, సరస్వతి రూపంలో ఉంటుంది. ఈ స్వరూపమే వైష్ణవి మాత. భూలోకంలో ధర్మం, న్యాయం తప్పినప్పుడు ఏ దేవతైనా, దేవుడైనా ఆవిర్భవిస్తాడని కథలు చెపుతున్నాయి. అలాంటి ఆవిర్భావమే త్రిపుటదేవి. విష్ణుమూర్తి అంశలోంచి పుట్టింది కనుక ఆమెను వైష్ణవి మాతగా పిలుస్తారు.\n\nస్థలపురాణం ప్రకారం... ముందుగా ఆమె దక్షిణాదిలో వెలిసింది. అక్కడ మానవజన్మ ఎత్తింది. చిన్నతనం నుంచి భక్తిభావం ఎక్కువ. ఎక్కువ భాగం ధ్యానంలో గడిపేది. ఓసారి తన తండ్రిని సముద్ర తీరానికి తీసుకవెళ్లమంది. అక్కడ ధ్యానం చేస్తుండగా శ్రీరాముడు తన భార్య సీతకోసం హనుమంత, సుగ్రీవ సైన్యంతో అక్కడకు వచ్చాడు. అప్పుడు ఈమె ధ్యానం గురించి తెలుసుకున్నాడు. ఆమెకు రాముని విషయం తెలిసింది. తనను వివాహమాడాల్సిందిగా కోరింది. అయితే అది సాధ్యపడదని రాముడు చెప్పాడట.\n\nఅయితే ఆ తర్వాత ఆమెకు ఓ అవకాశం ఇచ్చాడు. తిరిగి తను మళ్లీ వస్తాననీ, అలా వచ్చినపుడు తనను గుర్తుపడితే చేసుకుంటానని చెప్పాడట. అప్పటివరకూ ఉత్తరాదిలోని త్రిపుట కొండల్లో ధ్యానంలో ఉండమని శ్రీరామచంద్రులవారు సూచించారట. అలా కాత్రా వైపు ఉన్న కొండల్లో మాత ధ్యానం చేసుకుంది. ఆ తర్వాత శ్రీరాముడు ముని వేషధారణలో త్రిపుటను కలిశాడు. కానీ ఆమె గుర్తించలేదు. అలా ఆయన రాకకోసం ధ్యానముద్రలో మునిగిపోయి ఇప్పటికే అలానే ఉందన్నది భక్తుల విశ్వాసం.\n\nబాలవైష్ణవి దేవి\nత్రిపుట పర్వతాల నుంచి జమ్మూకు వెళ్లే మార్గంలో ఓ దంపతుల ఇంట దేవి పెరిగింది. అక్కడ ఐదో ఏటనే ధ్యానంలోకి వెళ్లింది. ఆమె గురించి తెలుసుకుని అప్పటి మహిళలు ఆమెను పూజించేవారు. కొందరు పరీక్షించేవారు. అటువంటి వారిలో రఘునాధ ఒకరు. అతడి నుంచి తప్పించుకుంటూ త్రిపుట పర్వతాలపైకి పారిపోయింది. అక్కడ రఘునాథ వెంబడిస్తే తన శక్తితో కోతులను రక్షణగా ఉపయోగించుకుంది. కోతులతో రఘునాధుడు ఘోరమైన యుద్ధం చేసి వాటిని చంపేశాడు. అయితే బాలవైష్ణవి తన శక్తిని ఉపయోగించి అతడిని సంహరించింది. తర్వాత తన తప్పును తెలుసుకుని మన్నించమని వేడుకోలు చేసుకుంటే... అమ్మవారిని దర్శించిన తర్వాత తనను దర్శించుకుంటే వారికి అంతా మంచే జరుగుతుందని సెలవిచ్చిందట. ఇది ఓ కథ.\n\nపంచపాండవులు కట్టిన గుడి ఇది...\nపాండవులు తమ అరణ్యవాసంలో బాల త్రిపుట గురించి తెలుసుకుని వచ్చారట. ఆమె ధ్యానం, భక్తికి, ధర్మానికి మెచ్చి అనంతరం దేవాలయాన్ని కట్టించారని ప్రతీతి. జమ్మూ నుంచి కాత్రాకు వెళుతుండగా నరోలి అనే గ్రామంలో ఆమె చిన్నతనంలో ధ్యానం చేసుకున్న ప్రాంతం గుడిగా మలిచారని అక్కడి గోడలపై రాతలు చెపుతాయ్.\n\nపర్వతాలపై అందాలు...\n16 కిలోమీటర్ల పర్వతారోహణ మధురానుభూతిని కలిగిస్తుంది. శీతాకాలం కావడంతో సాయంత్రం నాలుగు గంటలకే కొండ మినహా కింద ఏమీ కన్పించలేదు. ఆకాశం తెల్లటి వస్త్రంతో కప్పినట్లుగా ఉంది. సాయంత్రం 5 గంటల ప్రాంతంలో సూర్యాస్తమయం కనులవిందుగా సాగింది. ఎర్రటి పండు అలా కొద్దికొద్దిగా కిందికి దిగుతూ... ఈ రోజు శెలవు అన్నట్లుగా ఉంది. అరగంటపాటు ఆకాశం ఎరుపురంగు పరిచినట్లు శోభాయమానంగా భాసిల్లింది.\n\nకొండపైకి ఎక్కేవారంతా తమ శక్తిమేరకు \"జై మాతాదీ...\" అంటూ భక్తి పారవశ్యంతో ముందుకు సాగుతుంటారు. కొన్నిచోట్ల ఏడుకొండల మెట్లను తలపింపచేస్తాయి. చిన్నపిల్లలు, నడవలేనివారిని తీసుకెళ్లేందుకు గుర్రాలపై తీసుకెళ్లే ఏర్పాట్లున్నాయి. ఒక్కో మనిషికి 350 నుంచి 500 వరకూ వసూలు చేస్తారు. ఇలా తీసుకెళ్లే వృత్తి చేసేవారంతా కాశ్మీరీయులే. ఇంకా త్వరగా దర్శనం చేసుకోవాలంటే హెలికాప్టర్ సౌకర్యం కూడా ఉంది. కాకపోతే మనిషికి రూ. 4వేలు ఖర్చవుతుందట. మూడు కొండలపైకి తిరుగుతూ ఆలయానికి కొద్ది దూరంలో వదిలే్స్తారు. అక్కడ నుంచి గర్రాలపై వెళ్లొచ్చు. ఇవి కాకుండా వృద్ధులు, రోగులను తీసుకెళ్లేందుకు నలుగురు వ్యక్తులు తమ భుజాలపై కావడిలా మోస్తూ తీసుకెళ్లే ఏర్పాటు ఉంది. దీనికి రెండువేల రూపాయలు వసూలు చేస్తారు.\n\nఇలా 16 కిలోమీటర్ల నడుచుకుంటూ వెళితే... దర్శనద్వారం ద్వారా వెళ్లిన 20 నిమిషాలకు ఓ గుహలోకి ప్రవేశిస్తాం. అక్కడే త్రిపుటదేవి మూడు పిండాల రూపంలో దర్శనమిస్తుంది. ఆ రూపాన్ని ధ్యానిస్తే అనుకున్నవి నెరవేరతాయని విశ్వాసం. దర్శనం అనంతరం దేవాలయం వెనక్కి వెళితే ఆలయం వెనుక గంగాజలం పడుతుంటుంది. వాటిని శిరసుపై చల్లుకుని తాగితే కొండపైకి ఎక్కిన శ్రమంతా మాయమైపోతుందని నమ్మకం. ఆ తర్వాత అక్కడ అమ్మవారి ప్రసాదాలు తీసుకుని కిందికి దిగుతూ ఈశ్వరాలయాన్ని దర్శించుకోవాలి. దీంతో అమ్మవారి దర్శనం పూర్తవుతుంది.\n\nగుల్షన్ కుమార్ సేవ\nఅమ్మవారిని దర్శించుకునే భక్తుల్లో ఎక్కువభాగం ఉత్తరాదివారే. ముంబయి నుంచి ప్రముఖ నటీనటులు దర్శించుకుంటారు. సంజయ్ దత్ దర్శించుకున్న తరుణంలో భక్తులను కంట్రోల్ చేయడం కష్టతరమైందని పురోహితులు చెప్పారు. ఎక్కువగా నవరాత్రుల సమయంలో కొండపై రద్దీ ఎక్కువగా ఉంటుంది. అప్పుడు కనీసం రెప్పపాటు కూడా అమ్మవారిని దర్శించుకునే సమయం ఉండదు. క్షణకాలంలో అక్కడి పూజారులు పంపించి వేస్తారు.\n\nఇలా అమ్మవారిని దర్శించుకున్న వారికి ఆమె ఆశీస్సులు ఉంటాయని గ్రంథాలు చెపుతున్నాయి. కాకపోతే ఇక్కడో విషయం గమనించాలి. అమ్మవారిని దర్శించుకోవాలనుకున్న సమయం నుంచి పూర్తయి ఇంటికి తిరిగి వెళ్లేవరకు మాంసాహారం సేవించకూడదని నిబంధన ఉంది. ఏదేమైతే.. కొంతమంది అలా దర్శించుకుని మాంసాహారాన్ని మానివేసినవారు, తాగుడును మానేసినవారు, చెడు ఆలోచనలను కంట్రోల్ చేసుకున్నవారు ఉన్నారని చెపుతారు.\n',tourism
'భారతావనిలోకి అడుగుపెట్టే తొలి నీలి మేఘం మెరుపులాగా మెరిసేది అక్కడే. తొలకరి వాన చినుకు కొత్త పెళ్లికూతురిలా ముస్తాబయ్యి కుడికాలు పెట్టి గృహ ప్రవేశం చేసేది అక్కడే. రుతురాగాల పల్లకిలో ఊరేగుతూ వచ్చి వర్షం హర్షాన్ని పంచేది కూడా అక్కడే. ఏ కాస్తో తెరపిచ్చినప్పుడు.. అల్లంత దూరంలోని ఆకాశరాజును, అనంతమైన నీలి జలరాశి అందాలనూ కలిపే మొట్టమొదటి హరివిల్లు కనిపించేదీ అక్కడే. అదే కేరళ.\n\nఈశాన్య రుతుపవన శోభకు ప్రకృతి పరచిన అందాల వేదిక అయిన కేరళలోని కొబ్బరాకుల గాలి మనసుమీద ఏ మంత్రం వేస్తుందో, మరేం మాయ చేస్తుందో మాటల్లో చెప్పలేంగానీ, వానాకాలంలో కేరళ మనోహర సోయగాల ఊయల అవుతుందంటే అతిశయోక్తి కానేకాదు.\n\nఅందుకేనేమో... ప్రపంచాన్నంతటినీ సృష్టించిన తరువాత విశ్రాంతి తీసుకోవాలని అనిపించిందట దేవుడికి. అప్పుడే తాను ఉండేందుకు ఓ సుందరమైన ప్రదేశాన్ని సృష్టించాలని అనుకున్నాడట. అందుకోసం నిత్యం పచ్చదనంతో కళకళలాడుతూ, ప్రశాంతత తొణికసలాడే ప్రాంతమైతే మరీ బాగుంటుందని ఆలోచించి \"కేరళ\"ను సృష్టించాడట. అందుకే అది \"గాడ్స్ ఓన్ కంట్రీ\"గా పేరుగాంచిందని స్థానికులు చెబుతుంటారు. ఓసారి కేరళలో అడుగెడితే అది నిజమని నమ్మకుండా ఉండలేం.\nస్వర్గాన్ని తలపించే షికారు..!\nకేరళవాసులకు జలమార్గాలు, నీటి రహదారులు నిత్యకృత్యమైనప్పటికీ... సందర్శకులకు మాత్రం, అదీ వానాకాలంలో.. గూటి పడవల్లో చేసే షికారు స్వర్గాన్ని తలపిస్తుంటుంది. \"కెట్టువల్లమ్\" అని పిలిచే ఈ పడవలు అచ్చంగా నీటిమీది ఇళ్లే. మేకు అన్నదే ఉపయోగించకుండా పూర్తిగా...\n\n\nఅన్నట్టు... చిటపట చినుకులు సందడి చేస్తున్నప్పుడు కేరళ అందమే వేరు. మామూలుగా వేసవిలోనో, చలి తక్కువగా ఉన్నప్పుడో, సెలవుల్లో ప్రయాణించేవారు వర్షాలు మొదలైతే కాలుకూడా కదపరు. అయితే కేరళ సౌందర్యాన్ని తనివితీరా ఆస్వాదించాలంటే.. వానకాలమే ఎంతో మంచిది. ఈ వాస్తవాన్ని గ్రహించిన చాలామంది ఇప్పుడు వర్షాల్లో షికారు చేస్తూ, ఎంచక్కా కేరళకు బయల్దేరుతున్నారు. దీంతో ఇక్కడ \"మాన్‌సూన్ టూరిజం\" సరికొత్త ట్రెండుగా మంచి ఊపందుకుంటోంది కూడా..!!\n\nఎటుచూసినా గలగలమంటూ పారే జల ప్రవాహాలు, హైలో హైలేస్సో అంటూ సాగిపోయే గూటి పడవలు, కనువిందు చేసే పండుగలు, ప్రాచీన ఆయుర్వేద వైద్య విధానాలు, కళారూపాలు, నోరూరించే వంటకాలు... వీటన్నింటి కలబోత కేరళ. వీటిల్లో దేనిని వదిలేసినా అది అసంపూర్ణ చిత్రమే అవుతుంది.\n\n\"గాడ్స్ ఓన్ కంట్రీ\"గా పేరుగాంచిన కేరళలో ముందుగా చెప్పుకోవాల్సింది 600 కిలోమీటర్ల మేర విస్తరించిన సముద్ర తీర ప్రాంతం గురించే. ఈ రాష్ట్రంలో ఉన్న 14 జిల్లాలకుగానూ... పదకొండు జిల్లాలలో విస్తరించి ఉన్న ఈ సముద్ర తీర ప్రాంతం.. ఆ ప్రాంతవాసులకు ప్రకృతి ప్రసాదించిన అతి గొప్ప వరం.\n\nపోర్చుగీసు పర్యాటకుడు వాస్కోడిగామా తొలిసారిగా విడిది చేసిన కప్పాడ్, తిరువనంతపురంలోని కోవలం బీచ్‌లు కేరళలో ప్రధానంగా పేరెన్నిగన్నవి. వాణిజ్యానికి ఉపయోగపడుతూ నిత్యం కోలాహలంగా ఉండే ఈ బీచ్‌లలో, మలబార్ తీరంలో విహారానికి అనువైన బీచ్‌లు లెక్కలేనన్ని ఉన్నాయి. వీటిలో ప్రతి ఒక్కటీ దేనికదే సాటి. కోజికోడ్, వర్కల, తంగస్సేరి, చేరై.. ఇలా చెప్పుకుంటూ పోతే ఇలాంటి బీచ్‌లు ఎన్నో ఎన్నెన్నో...!!\nభారతావనిలోకి అడుగుపెట్టే తొలి నీలి మేఘం మెరుపులాగా మెరిసేది అక్కడే. తొలకరి వాన చినుకు కొత్త పెళ్లికూతురిలా ముస్తాబయ్యి కుడికాలు పెట్టి గృహ ప్రవేశం చేసేది అక్కడే. రుతురాగాల పల్లకిలో ఊరేగుతూ వచ్చి వర్షం హర్షాన్ని పంచేది కూడా అక్కడే. ఏ కాస్తో తెరపిచ్చినప్పుడు.. అల్లంత దూరంలోని ఆకాశరాజును, అనంతమైన నీలి జలరాశి అందాలనూ కలిపే మొట్టమొదటి హరివిల్లు కనిపించేదీ అక్కడే. అదే కేరళ.\n\nఈశాన్య రుతుపవన శోభకు ప్రకృతి పరచిన అందాల వేదిక అయిన కేరళలోని కొబ్బరాకుల గాలి మనసుమీద ఏ మంత్రం వేస్తుందో, మరేం మాయ చేస్తుందో మాటల్లో చెప్పలేంగానీ, వానాకాలంలో కేరళ మనోహర సోయగాల ఊయల అవుతుందంటే అతిశయోక్తి కానేకాదు.\n\nఅందుకేనేమో... ప్రపంచాన్నంతటినీ సృష్టించిన తరువాత విశ్రాంతి తీసుకోవాలని అనిపించిందట దేవుడికి. అప్పుడే తాను ఉండేందుకు ఓ సుందరమైన ప్రదేశాన్ని సృష్టించాలని అనుకున్నాడట. అందుకోసం నిత్యం పచ్చదనంతో కళకళలాడుతూ, ప్రశాంతత తొణికసలాడే ప్రాంతమైతే మరీ బాగుంటుందని ఆలోచించి \"కేరళ\"ను సృష్టించాడట. అందుకే అది \"గాడ్స్ ఓన్ కంట్రీ\"గా పేరుగాంచిందని స్థానికులు చెబుతుంటారు. ఓసారి కేరళలో అడుగెడితే అది నిజమని నమ్మకుండా ఉండలేం.\nస్వర్గాన్ని తలపించే షికారు..!\nకేరళవాసులకు జలమార్గాలు, నీటి రహదారులు నిత్యకృత్యమైనప్పటికీ... సందర్శకులకు మాత్రం, అదీ వానాకాలంలో.. గూటి పడవల్లో చేసే షికారు స్వర్గాన్ని తలపిస్తుంటుంది. \"కెట్టువల్లమ్\" అని పిలిచే ఈ పడవలు అచ్చంగా నీటిమీది ఇళ్లే. మేకు అన్నదే ఉపయోగించకుండా పూర్తిగా...\n\n\nఅన్నట్టు... చిటపట చినుకులు సందడి చేస్తున్నప్పుడు కేరళ అందమే వేరు. మామూలుగా వేసవిలోనో, చలి తక్కువగా ఉన్నప్పుడో, సెలవుల్లో ప్రయాణించేవారు వర్షాలు మొదలైతే కాలుకూడా కదపరు. అయితే కేరళ సౌందర్యాన్ని తనివితీరా ఆస్వాదించాలంటే.. వానకాలమే ఎంతో మంచిది. ఈ వాస్తవాన్ని గ్రహించిన చాలామంది ఇప్పుడు వర్షాల్లో షికారు చేస్తూ, ఎంచక్కా కేరళకు బయల్దేరుతున్నారు. దీంతో ఇక్కడ \"మాన్‌సూన్ టూరిజం\" సరికొత్త ట్రెండుగా మంచి ఊపందుకుంటోంది కూడా..!!\n\nఎటుచూసినా గలగలమంటూ పారే జల ప్రవాహాలు, హైలో హైలేస్సో అంటూ సాగిపోయే గూటి పడవలు, కనువిందు చేసే పండుగలు, ప్రాచీన ఆయుర్వేద వైద్య విధానాలు, కళారూపాలు, నోరూరించే వంటకాలు... వీటన్నింటి కలబోత కేరళ. వీటిల్లో దేనిని వదిలేసినా అది అసంపూర్ణ చిత్రమే అవుతుంది.\n\n\"గాడ్స్ ఓన్ కంట్రీ\"గా పేరుగాంచిన కేరళలో ముందుగా చెప్పుకోవాల్సింది 600 కిలోమీటర్ల మేర విస్తరించిన సముద్ర తీర ప్రాంతం గురించే. ఈ రాష్ట్రంలో ఉన్న 14 జిల్లాలకుగానూ... పదకొండు జిల్లాలలో విస్తరించి ఉన్న ఈ సముద్ర తీర ప్రాంతం.. ఆ ప్రాంతవాసులకు ప్రకృతి ప్రసాదించిన అతి గొప్ప వరం.\n\nపోర్చుగీసు పర్యాటకుడు వాస్కోడిగామా తొలిసారిగా విడిది చేసిన కప్పాడ్, తిరువనంతపురంలోని కోవలం బీచ్‌లు కేరళలో ప్రధానంగా పేరెన్నిగన్నవి. వాణిజ్యానికి ఉపయోగపడుతూ నిత్యం కోలాహలంగా ఉండే ఈ బీచ్‌లలో, మలబార్ తీరంలో విహారానికి అనువైన బీచ్‌లు లెక్కలేనన్ని ఉన్నాయి. వీటిలో ప్రతి ఒక్కటీ దేనికదే సాటి. కోజికోడ్, వర్కల, తంగస్సేరి, చేరై.. ఇలా చెప్పుకుంటూ పోతే ఇలాంటి బీచ్‌లు ఎన్నో ఎన్నెన్నో...!!\n',tourism
'రకృతి ప్రసాదించిన సహజమైన అందాలను చూసి మనసు పరవశిస్తుంది. నీలి ఆకాశం నుండి సందేశం తీసుకుని కిందికి దిగి తెల్లని ఇసుకను ముద్దాడేందుకు నిరంతరం తపన పడుతున్న సముద్రుణ్ణి చూస్తూ ఎన్ని గంటలైనా గడపగలిగిన అవకాశం ఇచ్చే ఏకైక బీచ్ పలోలెమ్ బీచ్.\n\nఇది గోవాలోని అనేక సుందర బీచ్‌లలో మరింత సుందరమైనది. ఈ బీచ్‌లో ఒడ్డున కూర్చునే కాలం గడపాల్సిన పని ఎంతమాత్రం లేదు. కొంచెం సాహసం చేయగలిగితే జాలరి పడవ ఎక్కి సముద్రంలోని అలల మీద తేలుతూ వెళ్లి రాగలరు.\n\nఈ బీచ్ సౌందర్యం భూమి మీదున్న మనకే కాదు, సముద్రంలో ఉండే డాల్ఫిన్స్‌కీ ఎంతో ఇష్టమైనదే. అందుకే ఈ బీచ్‌కి డాల్ఫిన్స్ తరచుగా వస్తుంటాయి. పడవ ప్రయాణంతో డాల్ఫిన్స్‌ని అతి సమీపం నుండి చూసే మహత్తర అవకాశం లభిస్తుంది.\n\nతగిన జోడు వెంటవుండి, చుట్టుకుపోతుంటే గోవాలో గడిపే ప్రతిక్షణం మధురంగా ఉంటుంది. ఎగిసిపడిన అలలు మనల్ని తాకే సమయంలో జంటలు హత్తుకుపోయి కలిసికట్టుగా ఆనందం పొందవచ్చు.\n\nగోవాలోని బీచ్‌లన్నీ కిటకిటలాడుతూనే ఉంటాయి. శని, ఆదివారాల్లో అయితే చెప్పనక్కరలేదు. కోరుకున్న ఏకాంతం దొరక్కపోయినా, ఎవరు ఏం చేస్తున్నారనేది పట్టించుకోని జనాభా అంతా అక్కడికి చేరతారు.\n\nబీచ్ లోనే బీచ్ హట్స్ ఉన్నాయి. అక్కడ మకాం చేయవచ్చు. పలు రకాల వస్తువులు గోవాలో మాత్రమే తయారయ్యే ఎథినిక్ ఆభరణాలు దొరుకుతాయి. సముద్రపు గవ్వలతో చేసే విలువైన ఆభరణాలు అవి.\n\nకొంకణ్ రైలుమార్గంలో కనకోన రైలు స్టేషన్‌లో దిగి మూడు కిలోమీటర్లు ప్రయాణం చేస్తే వస్తుంది పలోలెమ్ బీచ్. ఖర్చు అంతగా అవ్వని ట్రిప్ గోవా ఎంచక్కా కలిగిస్తుంది.\n\n\n',tourism
'అందమైన బీచ్‌లనగానే ఎవరి నోటైనా వచ్చే మాట గోవా. అయితే గోవాకి అతి సమీపంలో గోవా బీచ్‌లకు ఏమాత్రం తీసిపోని బీచ్‌లు కలిగిన ప్రదేశం గోకర్ణం. గోవా క్రైస్తవ నిలయమైతే, గోకర్ణం శైవక్షేత్రం. అందుకే భక్తికి, రక్తికి కూడా పనికొచ్చే పర్యాటక ప్రదేశంగా దీనిని పేర్కొంటారు. శైవులు తొలిసారిగా ప్రార్థనలకోసం ఎంచుకున్న ప్రదేశం గోకర్ణం. ఇది పవిత్ర పుణ్యక్షేత్రం.\n\nప్రసిద్ధి చెందిన శైవ మందిరం ఇక్కడ ఉంది. గోకర్ణం సముద్రతీర ప్రదేశం. ఇక్కడ అనేక బీచ్‌లున్నాయి. వీటిలో అన్నిటికన్నా ముఖ్యమైనది ఓమ్ బీచ్. మిగిలిన బీచ్‌లకు దూరంగా ఉన్నప్పటికీ ఓమ్ బీచ్‌కి చేరేందుకు ప్రత్యేక రవాణా సౌకర్యం అవసరం. బెంగళూరు, మైసూరు, మంగుళూరు వంటివన్నీ కర్ణాటకలో ఐటీ కేంద్రాలుగా రూపుదిద్దుకున్నాయి. అక్కడ పనిచేస్తున్న యువత తమ వారాంతపు విశ్రాంతికి ఎంచుకుంటున్న ప్రదేశం గోకర్ణం.\n\nఅయితే గోవాకు సమీపంలో ఉన్నందున గోకర్ణంలోకి విదేశీ హిప్పి సంస్కృతి దిగుమతి అవుతున్నది. మత్తు పదార్థాలు సేవించి, అర్థనగ్నంగా తిరుగాడే హిప్పీలు కొంత ఇబ్బంది కలిగిస్తుంటారు. అటువంటి గతి తప్పిన అంశాలను ప్రక్కనపెడితే మనకు తగిన ప్రశాంతతను గోకర్ణంలో ఒంటరిగా, జంటగా కూడా అనుభవించే అవకాశముంటుంది.\n\nగోకర్ణం వెళ్లి రావడానికి మార్చి నుంచి అక్టోబరు వరకు సమయం తగినదే. అతి తక్కువ ఖర్చుతో పూర్తి చేయగలగిన వారాంతపు యాత్రాస్థలం ఇది. మరింకెందుకాలస్యం.... ఈ వేసవిలో వెళ్లి రండి.\nసంబంధిత సమాచారం కోసం శోధించండి. \n',tourism
'ఆంధ్ర ప్రదేశ్ రాష్ట్రములోని చిత్తూరు జిల్లాలో ఒక పట్టణము మరియు ఒక మండలము. ఈ పట్టణం స్వర్ణముఖి నదికి తూర్పు ఒడ్డున ఉంది. ఇది దక్షిణ భారతదేశంలోనే ప్రాచీనమైన మరియు పంచభూతలింగము లలో నాల్గవ దైన వాయు లింగము గల గొప్ప శైవ పుణ్యక్షేత్రము. ఇక్కడ రెండు దీపాలలో ఒకటి ఎప్పుడూ గాలికి కదులుతూ ఉంటుంది, మరొకటి ఎల్లప్పుడు నిశ్చలముగా ఉంటుంది. ఇక్కడ ఉండే కళ్ళు చెదిరే మూడు గోపురాలు ప్రాచీన భారతీయ వాస్తు కళకు నిదర్శనాలు. వీటిలో ఎత్తైన గాలి గోపురం శ్రీకృష్ణదేవరాయల కాలంలో నిర్మించబడింది. బాగా పెద్దదిగా కనిపించే వెయ్యి కాళ్ళ మంటపం కూడా ప్రధాన ఆకర్షణే. కళంకారీ కళకు కాళహస్తి పుట్టినిల్లు. సువర్ణముఖీ నదీ తీరమున వెలసిన ఈ స్వామి శ్రీకాళహస్తీశ్వరుడు. స్వయంభువు లింగము, లింగమునకెదురుగా వున్న దీపము లింగము నుండి వచ్చు గాలికి రెపరెపలాడును. శ్రీకాళహస్తిని \'దక్షిణ కాశీ \' అని అంటారు. ఇక్కడి అమ్మవారు జ్ఞానప్రసూనాంబ , అంబాత్రయములలో ఒకరు. శివలింగము ఇక్కడ వర్తులాకారము వలె గాక చతురస్రముగ వుంటుంది. స్థల పురాణాల ప్రకారం ఇది బ్రహ్మకు జ్ఞానమును ప్రసాదించిన ప్రదేశం. వశిష్టుడు, సాలెపురుగు, పాము, ఏనుగు, బోయడు అయిన తిన్నడు (కన్నప్ప), వేశ్య కన్యలు, యాదవ రాజు, శ్రీ కాళహస్తీశ్వర మాహాత్మం వ్రాసిన దూర్జటి) వంటి వారి కధలు ఈ క్షేత్ర మహాత్మ్యంతో పెనవేసుకొని ఉన్నాయి.\n\n                            కన్నప్ప అనే వేటగాడు నిత్యం స్వామిని కొలుస్తుండేవాడు . అతని భక్తిని పరీక్షించడానికి స్వామి ఒకరోజు తన కంటినుండి నెత్తురు కార్చేడట. వెంటనే కన్నప్ప తన కన్ను పీకి స్వామి కంటికి అమర్చాడట. అప్పుడు స్వామి రెండవకంటి నుండి కూడ నెత్తురు కారటం మొదలయింది. భక్తుడైన కన్నప్ప సందేహించకుండా తన రెండవకన్ను కూడా పీకి స్వామికి అమర్చాడు. స్వామి ప్రత్యక్షమై భక్తుడైన కన్నప్పని కరుణించి ముక్తి ప్రసాదించాడు.\n\nఆలయ విశేషాలు : ఈ దేవాలయం దేశంలోని అతి పెద్ద దేవాలయాలలో ఒకటి. ఆలయం లోపల అమ్మవారి సన్నిధికి సమీపంలో ఒక ప్రదేశం నుంచి భక్తులు కొన్ని ప్రధాన గోపురాలను సందర్శించవచ్చు. ఇలాంటి సదుపాయం భారతదేశంలో కేవలం కొన్ని ఆలయాలకు మాత్రమే ఉంది. రాహు కేతు సర్ప దోష నివారణ పూజలు ఈ ఆలయంలో విశేషంగా జరుగుతాయి. దేశం నలుమూలల నుంచి వచ్చిన భక్తులు ఇక్కడ తమ దోష నివృత్తి కావించుకుంటారు. ఇంకా రుద్రాభిషేకం, పాలాభిషేకం, పచ్చ కర్పూరాభిషేకం మొదలైన పూజలు కూడా జరుగుతాయి.\n\n                       శ్రీకాళహస్తీశ్వర దేవస్థానానికి అనుబంధంగా నెలకొన్న శ్రీకాళహస్తీశ్వరస్వామి సాంకేతిక కళాశాల ను 1997లో స్థాపించారు. నాలుగు దిక్కుల దేవుళ్ళు శ్రీకాళహస్తీశ్వర ఆలయం నిర్మాణంలో ఒక ప్రత్యేకత ఉంది. ఇక్కడ వినాయకుడు, శ్రీకాళహస్తీశ్వరుడు, జ్ఞాన ప్రసూనాంబ అమ్మవారు, దక్షిణామూర్తి ఒక్కొక్కరు ఒక్కొక్క దిక్కునకు అభిముఖులై ఉన్నారు. ఆలయ దర్శనం ద్వారా చతుర్విధ పురుషార్ధ సిద్ధి లభిస్తుందనడానికి ఇది సూచన అని భక్తుల విశ్వాసం.\n\n                         పాతాళ గణపతి ఉత్తరాభిముఖునిగాను, జ్ఞాన ప్రసూనాంబ తూర్పు ముఖంగాను, కాళ హస్తీశ్వరుడు పశ్చిమ ముఖంగాను దక్షిణామూర్తి దక్షిణ ముఖం (మహా ద్వారం ఎదురు)గాను ఉన్నారు. కాళహస్తిలోని శివలింగం పంచ లింగాలలో వాయులింగంగా ప్రసిద్ధి చెందింది. (కంచి ఏకాంబరేశ్వరుడు పృథ్వీలింగము, శ్రీరంగం వద్ద జంబుకేశ్వరుడు జలలింగము, అరుణాచలంలో తేజోలింగము, చిదంబరంలో ఆకాశలింగము). స్వామి వాయుతత్వరూపానికి నిదర్శనంగా గర్భగుడిలోని కుడివైపున ఉన్న రెండు దీపాలు ఎప్పుడూ చలిస్తూ ఉంటాయని చెబుతారు.\n\nహైదరాబాదు నుండి శ్రీకాళహస్తి 578 కి.మీ. దూరంలో చిత్తూరు జిల్లా లో ఉంది.\n',tourism
'జపాన్ కి చేరుకున్న తరువాత, ఏయిర్ పోర్ట్ బయటికి వచ్చాను. బయటే వరుసగా బస్ టికెట్లు ఇచ్చే కౌంటర్లు ఉన్నాయి. జపాన్ కు మొదటిసారి వచ్చినప్పుడు చాలామంది ఈ బస్సులనే ఉపయోగిస్తారట. ’ల్యుమినిసెన్స్’ బస్సు లో ’యోకోహామా’ వరకు టికెట్ తీసుకున్నాను, అక్కడకి మా వాళ్ళు నాకోసం వస్తా అన్నారు.\nవెళ్ళి అక్కడ ఉన్న లైన్లో నిలబడ్డాను. జపాన్ లో జూలై నుండి సెప్టెంబర్ వరకు వేసవి కాలం, నేను సెప్టెంబర్ మొదట్లో వచ్చాను, అయ్యేసరికి చాలా వేడిగా ఉంది. నాకు అదితెలియక చొక్కా మీద చొక్కా, మళ్ళీ దానిపై జర్కిన్ వేసుకున్నాను. చేతిలో బ్యాగులు ఉండే సరికి జర్కిన్ అలాగే వేసుకొని నిలబడ్డాను, బస్సు ఎక్కాక తీసేయొచ్చని.\n\nబస్సు రావడం, క్రింద ఉండే లగేజ్ క్యాబిన్లో లగేజ్ పెట్టేసి ఎక్కి కూర్చోవడం జరిగిపోయాయి. ప్రక్కనే ఒక అమ్మాయి వచ్చి కూర్చుంది. అప్పుడు మొదలయ్యాయి అస్సలు కష్టాలు, వేసుకున్న జర్కిన్ విప్పేదామనుకుంటే, చేతులు పక్కకి అనడానికి కూడా స్థలం లేదు, అనుకోకుండా ఆ అమ్మాయికి చేయితగిలితే, అబ్బో ఎందుకులే లేని తలనొప్పి, అసలే భాష కాని భాష, మనకు కనీసం  అని కూడా జపనీస్ లో ఎలా అనాలో తెలియదు, ఇలాంటి చిన్న చిన్న పదాలకోసం తీసుకున్న క్రింద ఉన్న లగేజ్ లో ఉండిపోయింది, ఇక ఏం చేస్తాం అలాగే కూర్చున్నాను. లోపల మాత్రం ఉడికిపోతోంది !!! చెమట తో స్నానం అయిపోతోంది.\n\nజపాన్ లో రోడ్లు చాలా శుభ్రం గా, విశాలంగా ఉన్నాయి ( అన్ని అభివృద్ది దేశాలలో ఇలాగే ఉంటుందేమో! ). వాహనాలు కూడా శుభ్రంగా ధృడంగా కనపడ్డాయి(ముఖ్యంగా ట్రక్కులు). రోడ్డు ప్రక్కన ఉండే కొండలు, గుట్టలు నున్నగా ఉన్నాయి. దూరపు కొండలు నునుపు అనుకుంటే దగ్గరి కొండలు కూడా నునుపు గా ఉన్నాయి!!!. రోడ్లు, వాహానాలు అయితే అలా ఉండటంలో ఆశ్చర్యం లేదు కాని కొండలు అలా ఎలా ఉన్నాయో అర్థం అవ్వలేదు. కొద్దిగా పరీక్షగా చూస్తే, సిమెంట్ తో అలా చేసినట్టుగా కనపడింది. అంటే ఆ నునుపు సహజ సిద్దం కాదన్నమాట!!, ఎందుకలా చేసారబ్బా అని ఆలోచిస్తూ ఉంటే, భారతదేశంలో అప్పుడప్పుడు వినబడే మాటలు గుర్తుకు వచ్చాయి, ’కొండ చెరియలు విరిగిపడి........’, ఓహ్ ఇందుకోసమా అనిపించింది. అభివృద్ది చెందిన దేశాలంటే ఇలా ఉంటాయా అని అనిపించింది, ఏ చిన్న విషయాన్ని వదిలిపెట్టరు. ఆ కొండలపై కొన్ని చోట్ల ఆకులు క్రింద పడకుండా వలలు కూడా వేసి ఉంచారు!!!.\n\nఅస్సలు ఎక్కడా ట్రాఫిక్ సిగ్నల్లు కూడా కనపడలేదు, ప్రత్యేకంగా వేసిన అనుకుంటాను, ఎక్కడా ఆగకుండా బస్సు వెళ్ళింది. కొన్ని కిలోమీటర్లు సముద్రం క్రింది నుండి వేసిన గుండా ప్రయాణించాము. ఇళ్ళు అన్నీ చిన్న చిన్న అగ్గిపెట్టల్లా కనపడ్డాయి, చాలా ఇరుకుగా, ఒక్కచోటే చాలా ఉన్నాయి. జపాన్ స్థలాభావం అని తెలిసింది, టోక్యోలో జనసాంద్రత చాలా ఎక్కువ. రోడ్లు కూడా ’రోడ్డు మీద రోడ్డు కట్టి పదహారు రోడ్లు కట్టి, ఏ రోడ్లో పోతవ్..... ’ ( బండెనక బండి కట్టి పదహారు బండ్లు కట్టి..... లా అన్నమాటా !!!) అన్నట్టుగా ఒకదానిపై ఒకటి ఉండి వేరు వేరు దారుల్లో వెళ్తున్నాయి.\nఒక 1 1/2 గంటల తరువాత ’యోకోహామా’ చేరుకున్నాను. నా కోసం నా సహోద్యోగి (మురళి), మా నాయకుడు (ప్రాజెక్ట్ లీడర్) వచ్చారు. రెండు నెలల ముందు వచ్చిన మా ప్రాజెక్ట్ లీడర్ పాపం బక్క చిక్కిపోయాడు. అసలే వచ్చే ముందు మా వాళ్ళు తిండి గురించి చాలా భయపెట్టారు, త్వరలో నేను కూడా అలా అవుతానేమో అనుకున్నాను. జపాన్ అంటే అందరు మనుషులు ఒకేలా ఉంటారు! గుర్తుపట్టడం కష్టమేమో అనుకున్నాను, కాని ఇక్కడికి వచ్చాక చూస్తే ఒక్కొక్కళ్లు ఒకలా ఉన్నారు, గుర్తుపట్టడం అంత కష్టమేమి కాదు!!!.\n\nఅక్కడి నుండి ఒక రైలు లో మేము ఉండే ప్రదేశానికి వెళ్ళాలి. మా ప్రాజెక్ట్ లీడర్  లవంగం’ అవతారం ఎత్తి జపాన్ లో ఏమి చెయ్యాలో ఏమి చేయకూడదో చెప్పడం (భయపెట్టడం) మొదలుపెట్టాడు. ఒకచోట ’ఎవరిని తగలకు, ఇక్కడ కొందరికి తిక్క ! కోపం వస్తే కేస్ వేస్తారు’ అని అన్నాడు, ఇంకా నయం ఉరితీయిస్తారనలేదు అని మనసులో అనుకున్నాను. తరువాత తరువాత ఇక్కడ వాళ్ళు చాలా మంచి వాళ్ళని తెలిసిందనుకోండి అది వేరే విషయం. రోజూ రైళ్లలో ప్రయాణిస్తే వింత వింత జనాలను చూడవచ్చట, కాని మా ఆఫీస్ మా రూమ్ దగ్గరే అయ్యేసరికి ఆ అవకాశం రాలేదు.\n\nరైలు మాత్రం చాలా బాగుంది. ఎక్కగానే చల్లగా  గాలులు తగిలాయి. ఒక 15 నిమిషాల ప్రయాణం తరువాత మేము చేరవలసిన ప్రదేశం వచ్చింది. అక్కడ నుండి మా రూమ్ కి చాలా దూరం. రోడ్లన్నీ పద్దతిగా ఫుట్ పాత్ లతో, ట్రాఫిక్ సిగ్నల్లతో ఉన్నాయి. చిన్న చిన్న రోడ్లలో కూడా అలాగే ఉంది. ఒకచోట మేము రోడ్డు దాటాలి, దరిదాపుల్లో ఎవరూ కనపడలేదు, మన పద్దతిలో రోడ్డు దాటుదామనుకుంటే మా నాయకుడు ససేమిరా అన్నాడు. ట్రాఫిక్ సిగ్నల్ వరకు నడిచి, అక్కడ గ్రీన్ సిగ్నల్ పడే వరకు ఆగి అప్పుడు దాటాము. ఇప్పుడు అదే అలవాటైయింది. అలా మొత్తానికి రూమ్ కి చేరుకున్నాను.\nజపాన్ విశేషాలు, చూసిన ప్రదేశాలు చాలా వున్నాయండోయ్... అవి వచ్చే టపాలలో....\n\n',tourism
'ఎత్తైన కొండ ప్రాంతాలు, లోతైన లోయలు, పచ్చిక బయళ్ళతో అలరించే ప్రకృతి సోయగాలకు ఆటపట్టు నాగాలాండ్‌. భారతదేశంలో ఇంగ్లీషు అధికారభాషగా ఉన్న ఒకే ఒక్క రాష్ట్రమిది. బర్మా - టిబెట్‌ దేశాలకు చెందిన 16 జాతులకు చెందిన గిరిజనులు చిత్ర విచిత్ర వేషధారణలతో దర్శనమిచ్చి చూపరులను ఆశ్చర్యపరుస్తారు. చేతులకు కంకణాలు, ఛాతీకి కవచాలు, చేతిలో రంగురంగుల ఆయుధాలు పట్టుకుని తిరుగాడే గిరిజనులు నాగాలాండ్‌లో కోకొల్లలు.\n\nజాతీయ రహదారిపై దిమాపూర్‌ నుంచి మూడు గంటలు ప్రయాణిస్తే నాగాలాండ్‌ రాజధాని కోహిమా చేరుకోవచ్చు. సముద్రమట్టానికి 1,495 మీటర్ల ఎత్తులో ఉండే ఈ కోహిమాకు చారిత్రక ప్రాధాన్యం ఎంతో ఉంది. రెండో ప్రపంచ యుద్ధ కాలంలో జపాన్‌ సేనలు కోహిమాను ఆక్రమించి, బసచేశాయి. ఆ సమయంలో ప్రాణాలు పోగొట్టుకున్న అమరవీరుల స్మృత్యార్ధం నిర్మించిన స్మారక కేంద్రం పర్యాటకుల కంటతడి పెట్టిస్తుంది.\n\nచూడాల్సిన ప్రదేశాలు\nనాగాల జీవన పద్ధతులను, చరిత్రనూ కళ్ళకు కట్టినట్టు చూపే స్టేట్‌ మ్యూజియం టూరిస్టులు చూడాల్సిన ప్రదేశాలలో మొదటిది. చారిత్రక ప్రాధాన్యం ఉన్న విగ్రహాలు, స్థూపాలు, నగలు, తోరణాలను ఇక్కడ పొందుపరిచారు. ఒకప్పుడు పండుగలప్పుడు వాడిన అతిపెద్ద డ్రమ్‌(డప్పువాయిద్యం)ను ప్రత్యేకంగా ఒక షెడ్డులో భద్రపరిచారు. ఈశాన్య రాష్ట్రాలలో కనిపించే అరుదైన పక్షులను ఒక ప్రత్యేకమైన హాలులో చూడవచ్చు. కోహిమా సమీపాన అరదుర కొండపై ఉన్న కేథలిక్‌ చర్చిని సందర్శిస్తే, చెక్కతో మలచిన ‘శిలువ’ దర్శనమిస్తుంది. ఇది దేశంలోనే అతిపెద్ద శిలువ. ఈ చర్చి కూడా పెద్దది.\n\nనాగాలాండ్‌కు కోహిమా రాజధానే అయినా, దాదాపు అంతటి ప్రాధాన్యం ఉన్న మరో నగరం దిమాపూర్‌. నాగాలాండ్‌ వాణిజ్య రాజధానిగా పేరొందిన దిమాపూర్‌- చుట్టుపక్కల ఉన్న మణిపూర్‌, అస్సాం, అరుణాచల్‌ప్రదేశ్‌, మేఘాలయ, త్రిపుర, మిజోరం రాష్ట్రాలకు దగ్గర. రాష్ట్రం మొత్తం మీద ఉన్న ఒకే ఒక్క విమానాశ్రయం దిమాపూర్‌లో ఉండటం మరో విశేషం. గతించిన కచారి రాజుల కాలం నాటి కట్టడాలు దిమాపూర్‌లో అక్కడక్కడా కనిపిస్తాయి. దిమాపూర్‌కు ఐదు కిలోమీటర్ల దూరంలో ఉన్న రుజాఫెమా మరో చక్కటి సందర్శనా క్షేత్రం. గిరిజనులు తయారుచేసే చిత్రవిచిత్రమైన వస్తువులు ఇక్కడ దొరుకుతాయి.\n\nకోహిమాకు పది కిలోమీటర్ల దూరంలో ఉన్న ఖొనోమా అనే చిన్న గ్రామం ప్రకృతి సౌందర్యానికి పెట్టింది పేరు. ఆహ్లాదకరమైన గ్రామ పరిసరాలు ఎక్స్‌కర్షన్లకు అనువైన ప్రదేశాలు. పచ్చటి వరి పొలాలతో ప్రకృతి మాత నడయాడే ఖొనోమాకు టూరిస్టుల తాకిడి ఎక్కువ. ఇక్కడ సుమారు ఇరవై రకాల వరి పంట పండిస్తారంటే నమ్మశక్యం కాదు. సముద్ర మట్టానికి 2,438 మీటర్ల ఎత్తున ఉండే జుకోవాలీ ట్రెక్కింగ్‌కు అనువైన ప్రదేశం. ఇది కోహిమాకు 30 కిలోమీటర్ల దూరంలో ఉంది. వెదురుపొదలతోనూ, తెలుపు, పసుపు పచ్చ రంగుల లిల్లీ పువ్వులతోనూ లోయ అంతా ఆహ్లాదకరంగా ఉంటుంది.\n\nషాపింగ్‌\nకోహిమా నగరం నడిబొడ్డున, బస్‌స్టేషన్‌ ఎదురుగా ఉన్న సేల్స్‌ ఎంపోరియం నాగా చేతివృత్తుల ఉత్పత్తులకు ప్రసిద్ది. రంగురంగుల శాలువాలు, చేతిసంచీలు, చెక్కతో మలచిన బొమ్మలు, వెదురుబుట్టలు ఇక్కడ లభ్యమవుతాయి.\n\nఎలా వెళ్లాలి\nవిమానమార్గం\nనాగాలాండ్‌లో ఉన్న ఒకే ఒక్క విమానాశ్రయం దిమాపూర్. కోల్‌కతా, గౌహతి నుంచి విమాన సౌకర్యం ఉన్నది.\nరైలుమార్గం\nదిమాపూర్ రైల్వే స్టేషన్ నుంచి ఉత్తరభారతంలోని పెద్ద పట్టణాలకు రైలు సౌకర్యం ఉన్నది.\nరోడ్డు మార్గం\nదిమాపూర్ నుంచి కోహిమాకు టాక్సీలున్నాయి. గౌహతి, షిల్లాంగ్, కోహిమా నుంచి బస్సు సౌకర్యం ఉన్నది.\n',tourism
'చార్మినార్  చార్-మీనార్ లేదా నాలుగు మీనార్లు గల్గిన ఓ మసీదు, ఇది హైదరాబాదు నగరమునందు ఒక ప్రాచీన కట్టడము చార్మినార్, రాత్రి సమయ సుందర దృశ్యం.\n\nచార్మినారు హైదరాబాదు నగరానికి చెందిన ఒక పురాతన కట్టడం. ఇది నగరానికి ఒక ముఖ్యమైన గుర్తు. గోల్కొండ నుండి ప్రస్తుత హైదరాబాదు నగరానికి తన రాజధానిని మార్చిన కొద్ది రోజుల తరువాత మహమ్మద్ ఖులీ ఖుతుబ్ షా అనే రాజు 1591వ సంవత్సరాన ప్లేగు వ్యాధి నివారణకు గుర్తుగా కట్టించినాడు.\n\nమసిబారుతున్న చార్మినార్ : అందమైన చార్మినార్‌ కాలుష్యం ధాటికి రంగుమారుతోంది. 1998లో ప్రకటించిన \'చార్మినార్‌ పెడస్టేరియన్‌జోన్‌\' పథకం ప్రకారం చార్మినార్‌ చుట్టుపక్కల మూడు వందల మీటర్ల వరకూ వాహనాలు తిరగకుండా కేవలం పాదచారులు మాత్రమే సంచరించాలి.తద్వారా కాలుష్యం తగ్గి అక్కడ పచ్చదనాన్ని పెంచొచ్చని భావించారు. పర్యాటకులకు ఆహ్లాదం కూడా లభిస్తుంది. పర్యాటక శాఖ ఈ పథకం కోసం అప్పట్లోరూ.34 కోట్లు ఖర్చు చేసింది. ప్రస్తుతం ఈ పనులు చేస్తున్న జీహెచ్‌ఎంసీ నిధులు సర్దుబాటు చేసుకోలేక కేంద్రాన్ని సాయం చేయండి అంటూ తాజా పల్లవి ఎత్తుకుంది. మరో రూ.70 కోట్లు ఖర్చుపెడితేనే అనుకున్న లక్ష్యం నెరవేరుతుందట.హైదరాబాద్‌ అంటే చార్మినార్‌ ఎలాగో ఢిల్లీలో కుతుబ్‌మినార్‌ అలా ప్రసిద్ధికెక్కింది. ఇది కూడా జనావాసాల మధ్యే ఉంది.\n\n                   ప్రభుత్వం రెండుదశాబ్దాల క్రితమే కట్టడం చుట్టూ 30 ఎకరాల స్థలాన్ని ఉద్యానవనంగా అభివృద్ధి చేసింది. ఫర్లాంగు దూరం వరకూ రోడ్లు లేవు. రక్షిత ప్రాంతంగా ప్రకటించిన ఖాళీ స్థలం చుట్టూ ఎత్త్తెన ప్రహరీ, చెట్లు ఉన్నాయి. మరింత భద్రంగా ఉంది. ఇందుకే చార్మినార్‌ కన్నా 150 ఏళ్లు ముందుగా నిర్మించినా చెక్కుచెదరకుండా ఉంది.ఆంధ్ర ప్రదేశ్ రాజధాని హైదరాబాదు నగరమునకు 6 కి.మీ. దూరములో ఉంది.\n',tourism
'శ్రీశైలము ఆంధ్రప్రదేశ్ రాష్ట్రమునందు కర్నూలు జిల్లా లోని ప్రసిద్ధ శైవ క్షేత్రము. హరహర మహదేవ శంభో శంకరా అంటూ భక్తుల గొంతులతో మారుమ్రోగుతూ నల్లమల అడవులలో కొండగుట్టలమద్య గల శ్రీ మల్లికార్జునుని పవిత్ర క్షేత్రము. మెలికలు తిరుగుతూ, లోయలు దాటుతూ దటమైన అరణ్యాల మద్య భక్తజనులను బ్రోచేందుకు వెలసిన పరమేశ్వరుని దివ్యధామం అయిన శ్రీశైలం ద్వాదశ జ్యోతిర్లింగాల లో ఒకటి. హైదరాబాదు నుండి శ్రీశైలం 200 కి.మీ. దూరంలో ఉంది.\nకనకదుర్గ గుడి, ఆంధ్ర ప్రదేశ్, భారతదేశం లో ఒక ప్రసిద్ధమైన దేవస్థానం. ఇది విజయవాడ నగరం లో కృష్ణా నది ఒడ్దున ఇంద్రకీలాద్రి పర్వతం మీద ఉన్నది. ఇది ఆంధ్రప్రదేశ్ రాష్ట్రంలోనే రెండో పెద్ద దేవాలయం. విజయవాడ పేరు చెప్పగానే కనక దుర్గ ఆలయం గుర్తుకు వస్తుంది. హిందూ పురాణాలలో అమ్మవారి గురించి ప్రస్తావన ఉంది. ఆలయంలో అమ్మవారి విగ్రహం సుమారు నాలుగు అడుగుల ఎత్తు ఉంటుంది. మిరిమిట్లు గొలిపే ఆభరణాలు, పూలతో అలంకరించబడి ఉంటుంది. విగ్రహానికి ఎనిమిది చేతులు ఉన్నాయి. ఒక్కో చేతిలో ఒక్కో ఆయుధం ఉంటుంది. త్రిశూలం తో మహిషాసురుని గుండెలో పొడుస్తున్న భంగిమ లో ఉంటుంది. హైదరాబాదుకు 275 కి.మీ. దూరములో కృష్ణా జిల్లాలో ఉంది.\nఅమరావతి ఆగ్నేయ భారత దేశములోని ఆంధ్ర ప్రదేశ్ నందు ఉన్న ఒక పట్టణము, ఇదేపేరుతో ఉన్న రెవిన్యూ మండలానికి కేంద్రము. ఇది గుంటూరు జిల్లాలో కృష్ణా నదీ తీరానికి కుడి వైపున ఉన్నది.అమరలింగేశ్వర స్వామి (శివుడు) పుణ్య క్షేత్రం ఈ పట్టణములో కృష్ణానదీ తీరాన యున్నది. హైదరాబాదు నుండి అమరావతి 300 కి.మీ. దూరంలో గుంటూరు జిల్లాలో ఉంది.\n',tourism
'ప్రకృతి సిద్ధంగా ఏర్పడి పైనుంచి జాలువారే జలపాతంలో తడుస్తూ స్నానం చేయడమంటే ఇష్టపడని వారుండరంటే అతిశయోక్తి లేదు. పైనుంచి పడే నీటిధారలో నిలబడి స్నానం చేస్తే ఆనందంతో పాటు మనసుకు ఎంతో ప్రశాంతత చేకూరుతుందనే విషయం అందరికీ తెలిసిందే. అందుకే పర్యాటకులు జలపాతాలను సందర్శించడానికి ఎక్కువ మక్కువ చూపుతుంటారు. అయితే.. అలాంటివి ఓ ఏడు జలపాతాలు ఒకే చోట దర్శనమిస్తే.. ఇక పర్యాటకులకు పండగే మరి. అలాంటి ప్రదేశమే కుట్రాలం. తమిళనాడులో ఉన్న ఈ ప్రాంతంలో ఒకే చోట ఏకంగా ఏడు జలపాతాలు పర్యాటకులను మంత్రముగ్ధుతను చేస్తున్నాయి. మరి ఆ జలపాతాల్లో జలకాలాటకు సిద్ధమేనా? అయితే పదండి...\n\nవారాంతాల్లోనూ, సెలవురోజుల్లోనూ జలపాతాలున్న ప్రదేశాలను సందర్శించడానికి పర్యాటకులు ఎంతో ఉత్సాహాన్ని చూపిస్తుంటారు. ఇంతగా పర్యాటకులకు ఇష్టమైన జలపాతాలతో పాటు ఆద్యాత్మికత కూడా కలగలిసిన ప్రదేశం ఉంటే అక్కడ పర్యాటకుల సందడి ఏ మేరకు ఉంటుందో మనం అర్థం చేసుకోవచ్చు. అలా ఆద్యాత్మికాన్ని, ప్రకృతిసిద్ధ జలపాతాలను తనలో ఇముడ్చుకున్న అద్భుతమైన ప్రదేశమే కుట్రాలం. తమిళనాడు రాష్ట్రంలోని ప్రముఖ పట్టణమైన తిరునల్వేలికి దాదాపు 60 కిలోమీటర్ల దూరంలో ఈ కుట్రాలం ప్రాతం కొలువై ఉంది. ఏడాది పొడువునా ఈ కుట్రాలాన్ని పర్యాటకులు సందర్శిస్తూనే ఉండడం విశేషం.\n\nకుట్రాలం ప్రత్యేకతలు...\nకుట్రాలం పేరు చెప్పగానే జలపాతాల హోరుతో పాటు అక్కడ వెలసిన కుట్రాల నాదర్‌ స్వామి ఆలయం అందరికీ గుర్తుకు వస్తుంది. నటరాజు అవతారం కూడా అయిన ఆ పరమేశ్వరుడు కుర్తాల నాదర్‌గా ఇక్కడ వెలిశారని పురాణాలు పేర్కొంటున్నాయి. కుర్తాలంలోని శివలింగాన్ని పురాణకాలంలో అగస్త్య మహర్షి స్వయంగా ప్రతిష్టించారని పురాణాలు చెబుతున్నాయి. కుర్తాలంలోని ఆలయాన్ని తమిళ రాజ్యాధిపతులైన చోళ, పాండ్య రాజులు అభివృద్ధి చేసినట్టు ఇక్కడి శిలాశాసనాలు చెబుతున్నాయి. అత్యంత రమణీయంగా నిర్మించబడ్డ ఈ ఆలయంలోని శిల్పసంపద చూపరులను ఇట్టే కట్టిపడేస్తుంది. కుర్తాలంలోని కుర్తాల నాదర్‌గా వెలసిన పరమేశ్వరుడితో పాటు కొలువైన అమ్మవారిని వేణువాగ్వాదినీ దేవి అని పిలుస్తారు. ఈమెతో పాటు పరాశక్తి కూడా ఇక్కడ కొలువై ఉంది. ఇక్కడ కొలువైన పరాశక్తి అమ్మవారి పీఠం 51 ధరణీ పీఠాల్లో ఒకటిగా విలసిల్లుతోంది. ఈ ఆలయంలో శివుడు లింగాకారంలో వెలసినా ప్రధాన పూజలు మాత్రం నటరాజ స్వరూపానికే జరగడం ఓ విశేషం.\n\nజలపాతాల నెలవు...\nకుట్రాలంలో కుట్రాల నాదర్‌ స్వామి తర్వాత మనల్ని మరింత పులకరింపజేసేది ఇక్కడ ఉన్న జలపాతాలు. పశ్చిమ కనుమల్లోని తిరుకూడమ్‌ ప్రాంతంలో పుట్టిన చిత్తరువి అనే నది కొండ కోనల్లో ప్రవహిస్తూ తన ప్రధాన నది అయిన శివలప్పెరి అనే నదిలో కలిసేముందు కుట్రాలంలోని వివిధ ప్రదేశాల్లో ఏడు జలపాతాలుగా ప్రవహిస్తుంది. అత్యంత అద్భుతంగా కానవచ్చే ఈ ఏడు జలపాతాల్లో కొన్ని అత్యంత ప్రమాద ప్రదేశాల్లో జాలువారే కారణంగా కొన్నిచోట్ల మాత్రమే పర్యాటకులు జలపాతాల్లో స్నానం చేయడానికి అనుమతిస్తారు. కుట్రాలంలోని జలపాతాల్లో తనివితీరా స్నానం చేసేందుకు ఏడాది పొడవునా పర్యాటకుల తాకిడి ఉంటూనే ఉంటుంది.\nకుట్రాలం ప్రాతంలో జాలువారే ఏడు జలపాతాల్లో ప్రధానమైంది కుట్రాల నాదన్‌ ఆలయానికి సమీపంలోనే ఉంది. దాదాపు 60 మీటర్ల ఎత్తు నుంచి జాలువారే ఈ జలపాతాన్ని పర్యాటకులు చూడడానికి మాత్రమే అనుమతి ఉంది. కుట్రాలంలోని జలపాతాల్లో సిత్తరవి అనే జలపాతం పర్యాటకులు స్నానం చేయడానికి అనువుగా ఉంటుంది. ఇక్కడ పర్యాటకులు నిరభ్యంతరంగా స్నానం చేయవచ్చు. కుట్రాలంలోని మరో జలపాతానికి ఓ ప్రత్యేకత ఉంది. పెద్దదైన ఈ జలపాతం ఐదు పాయలుగా క్రిందికి జాలువారుతుంటుంది. అందుకే దీనిని ఐదు జలపాతాలు అనే పేరుతో పిలుస్తుంటారు. ఈ జలపాతం వద్ద కూడా పర్యాటకులు స్నానం చేయడానికి అనుమతి ఉంది.\n‘సౌత్‌ స్పా’ సౌందర్యం కుట్రాలం జలపాతం...\nఎన్నిసార్లు చూసినా తనివితీరని అందం కుట్రాలం జలపాతం సొంతం. కనువిందు చేసే ప్రృతి, ఎత్తయిన కొండల పైనుంచి దుమికే జలపాతాలు, సెలయేటి గలగలలు, ఆహ్లాదపరిచే పచ్చదనంతో ఈ ప్రాంతం ఓ అద్భుతమైన ప్రపంచంలా అనిపిస్తుంది. ఇక వర్షాకాలంలో అయితే కుట్రాలం భూలోక స్వర్గంగా మారుతుందనటంలో అతిశయోక్తి లేదు. సందర్శకుల తాకిడి, వారి హర్షాతిరేకాలతో కుట్రాలం మార్మోగుతూ ఉంటుంది. దక్షిణ స్పాగా వ్యవహరించే ఈ కుట్రాలంలోని జలపాతాలు చాలా ప్రఖ్యాతిగాంచాయి.\n\nఇక్కడ పలు జలపాతాలు ఉన్నా... వాటిలో మెయిన్‌ శ్హఫాల్స్‌ ప్రధానమైంది. దీనినే స్థానికులు పెరియ అరువి (అరువి అంటే తమిళంలో జలపాతం అని అర్థం) అని పిలుస్తుంటారు. ఈ పెరియ అరువియే కుట్రాలం జలపాతంగా పేరుగాంచింది. దీనికి సమీపంలో షన్బగదేవి, చిట్టరువి, తేనరువి, ఐందరువి, పులి అరువి, పళతోట్ట అరువి, పాత కుట్రాలం, బాలరువి... తదితర జలపాతాలున్నాయి. అయితే వీటన్నింటికంటే కుట్రాలం జలపాతంలో వర్షాకాలంలో సందర్శకుల తాకిడి చాలా ఎక్కువగా ఉంటుంది.\n\nటైగర్‌ ఫాల్స్‌.. గాండ్రింపు..\nకుట్రాలంలోని మరో జలపాతమైన టైగర్‌ ఫాల్స్‌కు ఓ ప్రత్యేకత ఉంది. ఈ జలపాతం పైనుంచి జాలువారుతుంటే దాని శబ్ధం పులి గాండ్రింపులా ఉంటుంది. అందుకే ఈ జలపాతానికి టైగర్‌ ఫాల్స్‌ అనే పేరువచ్చింది. ఈ జలపాతంలో సైతం పర్యాటకులు స్నానం చేయవచ్చు. ఇవేకాకుండా కుట్రాలంలో ఇతర జలపాతాలు కూడా పర్యాటకులను విశేషంగా ఆకర్షిస్తాయి.\n\nనటరాజు నర్తించిన నేల...\nనటరాజస్వామి నర్తించిన ఐదు సభల్లో ఒకటైన చిత్రసభ కూడా కుట్రాలం వద్దనే కలదు. అలాగే ఈ ప్రాంతంలోని షన్బగదేవి ఆలయంలో ప్రతి చైత్ర పౌర్ణమికి ఉత్సవాలు ఘనంగా నిర్వహిస్తుంటారు. వీటిని చూసేందుకే పలు ప్రాంతాల నుంచి పెద్ద ఎత్తున భక్తులు ఇక్కడికి తరలివస్తుంటారు. తేనరువి వద్ద తేనెపట్టులు అధికంగా ఉండటంతో దానికా పేరు వచ్చినట్లు చెబుతుంటారు. ఇది ప్రమాదకరమైనది కావటంతో ఆ ప్రాంతంలోకి సందర్శకులను అనుమతించరు.\n\nఇక ప్రతి సంవత్సరం జూన్‌ నుంచి ఆగస్టు నెల వరకూ కుట్రాలం సీజన్‌ ఉంటుంది. ఈ ఏడాది రుతుపవనాలు ముందుగానే రావడంతో తొలి అర్ధభాగంలోనే కుట్రాలం సీజన్‌ ప్రారంభమయ్యింది. మహిళలు కుట్రాలంలో స్నానం చేసేందుకు వీలుగా ప్రత్యేక వసతులను కల్పించారు. జలపాతాల వద్ద తైల మర్దనం కూడా చేస్తారు. అవాంఛనీయ సంఘటనలు జరుగకుండా ఉండేందుకు స్థానిక అధికార యంత్రాంగం కట్టుదిట్టమైన చర్యలను తీసుకోవటం వల్ల ప్రశాంతంగా ఇక్కడ సందర్శించవచ్చు. అయితే జలపాతం ఉధృతి పెరిగే సమయాల్లో మాత్రం కుట్రాలం జలపాతాల్లో స్నానాలకు సందర్శకులను అనుమతించరు.\n\nదక్షిణ కాశీ.. తెన్‌కాశి...\nకుట్రాలం ప్రాంతంలో చాలా ప్రసిద్ధి చెందిన ఆలయాలు కూడా ఉన్నాయి. దక్షిణ కాశీగా పిలవబడే ఈ కుట్రాలంలో తెన్‌కాశి పట్టణానికి 5 కిలోమీటర్ల దూరంలో కుట్రాలనాథుడుగా కొలువైన శివుడు... కోరిన కోర్కెలు తీర్చే స్వామిగా భక్తులచే నిత్యపూజలు అందుకుంటున్నాడు.అలాగే కుట్రాలంలోని షన్బగదేవి ఆలయంలో ప్రతి చైత్ర పౌర్ణమికి ఉత్సవాలు ఘనంగా నిర్వహిస్తుంటారు. వీటిని చూసేందుకే పలు ప్రాంతాల నుంచి పెద్ద ఎత్తున భక్తులు ఇక్కడికి తరలివస్తుంటారు. ఈ ఆలయం సమీపంలోని సిద్ధుల గుహ కూడా ప్రసిద్ధి చెందినదే. నటరాజస్వామి నర్తించిన ఐదు సభల్లో ఒకటైన చిత్రసభ కూడా కుట్రాలం వద్దనే ఉంది. చిట్టూరు, మణి ముత్తారు, పచ్చయారు, తామపర్ణి నదుల జన్మస్థలం కూడా కుట్రాలమే..!\n\n\nఎలా వెళ్లాలంటే...\nకుట్రాలం, తమిళనాడులోని చెన్నై నగరానికి 620 కిలోమీటర్ల దూరంలోనూ, కన్యాకుమారికి 137 కిలోమీటర్ల దూరంలోనూ, తిరునల్వేలికి 40 కిలోమీటర్ల దూరంలోనూ ఉంటుంది. కుట్రాలానికి ఆరు కిలోమీటర్ల దూరంలో తెన్‌కాశి రైల్వే స్టేషన్‌ ఉంటుంది. అలాగే.. తిరుచ్చి, మధురై, రాజపాళయం, కోవిల్‌పట్టి తదితర ప్రాంతాల నుంచి బస్సు సౌకర్యం కూడా కలదు. కుట్రాలంలో సందర్శకుల సౌకర్యార్థం పలు విడిది గృహాలు కూడా అందుబాటులో ఉంటాయి.\n',tourism
'ముద్ర గర్భాన్ని చీల్చుకుని వెలుపలికి వస్తున్నట్లుగా కడిగిన ముత్యంలా ప్రకాశించే సూర్య భగవాగవానుడి లేలేత కిరణాల హొయలు, ఆ ఆదిత్యుడికి స్వాగతం పలికే పక్షుల కిలకిలారావాలు, ఈ సుందర దృశ్యాలను ప్రతిబింబిస్తూ మురిసి మెరిసిపోయే సముద్ర అలలు.. గాలి తాకిళ్లను తట్టుకుని ముందుకు దూకే పడవలు, వాటిలోని జాలర్లు, పసిపిల్లల కేరింతల్లా చప్పుడుచేసే కొబ్బరాకుల గలగలలు... ఇంతటి ప్రకృతి సౌందర్యాన్ని తనలో దాచుకున్న అద్భుతమైన ప్రాంతమే కేరళ.\n\nసముద్ర జలాలతో ఏర్పడిన సరస్సులు, నదులు, పిల్లకాలువలు కలగలసి... కేరళ రాష్ట్రానికి దేశంలోనే అందమైన ప్రాంతంగా గుర్తింపు తెచ్చాయి. పశ్చిమ కనుమలలోని కార్డమమ్ హిల్స్ నుండి కనీసం 40 నదులు కేరళ గుండా ప్రవహించి అరేబియా సముద్రంలో కలుస్తుంటాయి.\n\nకేరళలో సరస్సులున్న ప్రాంతాలను \"కుట్టునాడు\" అని అంటుంటారు. కుట్టునాడు అంటే... పొట్టివాళ్ళు ఉండే ప్రదేశం అని అర్థం. ఇక్కడి రైతులు ఎప్పుడూ సాగుభూముల్లో మోకాలిలోతు కూరుకుపోయి పంట పనులు చేయటం వల్ల బహుశా ఆ ప్రాంతాలకు ఆ పేరు వచ్చి ఉంటుంది. శతాబ్దాలుగా ఈ ప్రాంతంలో ఫలసాయాలు, కొబ్బరి ఉత్పత్తులు, ఇతర వస్తువుల రవాణాకు మళయాళీలు ఈ నదులపైనే ఆధారపడ్డారు.\nఆకట్టుకునే పురాతన భవనాలు\nకేరళ సంప్రదాయసిద్ధమైన ధారవాడ నిర్మాణశైలిలో నిర్మించిన విడి కాటేజీలు కూడా ఇక్కడ అందుబాటులో ఉంటాయి. ఈ కాటేజీలన్నీ పురాతనమైన భవనాలు కావడంతో చూపరులను విశేషంగా ఆకట్టుకుంటాయి. ప్రపంచ ప్రఖ్యాత రచయిత్రి అరుంధతీరాయ్‌కి బుకర్ ఫ్రైజును తెచ్చిపెట్టిన...\n\n\nఅందుకేనేమో... ఇప్పటికీ ఆయా లంకల్లోని మళయాళీలకు పడవలే రవాణా సౌకర్యాలు. పాఠశాలలకు పిల్లల్ని తీసుకెళ్లటం, తీసుకురావటం లాంటి వాటితో సహా ప్రజలు దైనందిన కార్యకలాపాలలో పడవ ప్రయాణాలు సర్వసాధారణం. ఈ తీర ప్రాంతాలలో విహారం ఓ అనిర్వచనీయమైన అనుభూతిని అందిస్తుందనడంలో ఎలాంటి సందేహం లేదు. మరి ఇంత అందమైన ప్రకృతి దృశ్యాలను చూడాలంటే \"కోకొనట్ లాగూన్ రిసార్ట్\"కు వెళ్ళాల్సిందే మరి..!\n\nకేరళలోని కొట్టాయం పట్టణానికి పది కిలోమీటర్ల దూరంలో ఉండే కోకొనట్ లాగూన్ రిసార్ట్.. కోచ్చి నుంచి 78 కిలోమీటర్ల దూరంలో ఉంటుంది. దట్టమైన పామ్ చెట్ల మధ్యలో.. వెంబనాడ్ సరస్సు తూర్పుతీరంలో కవనార్ నదీ ముఖద్వారం వద్ద ఈ కోకొనట్ లాగూన్ రిసార్ట్ వెలసింది.\n\nకుట్టునాడ్ ప్రజల జీవనశైలిని ప్రతిబింబిస్తూ, చక్కటి సరస్సులు, నదులు కలగలసి ఉన్న ఈ ప్రదేశంలోని కోకొనట్ లాగూన్ హెరిటేజ్ రిసార్ట్... పచ్చని చీరను చుట్టుకున్నట్లుగా ప్రకృతి తన అందాలతో అలరింపజేస్తుంది. కేరళ సంప్రదాయసిద్ధమైన ధారవాడ నిర్మాణశైలిలో నిర్మించిన విడి కాటేజీలు కూడా ఇక్కడ అందుబాటులో ఉంటాయి. ఈ కాటేజీలన్నీ పురాతనమైన భవనాలు కావడంతో చూపరులను విశేషంగా ఆకట్టుకుంటాయి.\n\nప్రపంచ ప్రఖ్యాత రచయిత్రి అరుంధతీరాయ్‌కి బుకర్ ఫ్రైజును తెచ్చిపెట్టిన \"గాడ్ ఆఫ్ స్మాల్ థింగ్స్\"లో పేర్కొన్న కోకొనట్‌ లాగూన్‌ రెస్టారెంట్‌.. ఇప్పుడు మనం తెలుసుకుంటున్న కోకొనట్ లాగూన్ రిసార్ట్‌లోని ఒక పురాతన భవనం కావడం విశేషం. ఇది అద్భుతమైన కేరళ వంటకాలకు ప్రసిద్ధి చెందినది.\n\nథారావాడ శైలిలో నిర్మించిన చక్కటి భవనంలో ఉన్న ఈ రెస్టారెంట్ కోకొనట్ లాగూన్ రిసార్ట్‌లోకెల్లా అత్యంత పురాతన భవనం. ఓ మళయాళీ కుటుంబానికి చెందిన ఈ భవనాన్ని కొనుగోలు చేసి జాగ్రత్తగా ముక్కలుచేసి తెచ్చి, ఈ లాగూన్‌లో మళ్లీ నిర్మించటం మరో విశేషం.\n\nకోకొనట్‌ లాగూన్‌‌లోని రిసెప్షన్ భవనం ఒక్కటే కేరళలోని సంప్రదాయ సిద్ధమైన మరో నిర్మాణశైలి, నలుకెట్టు ఆకృతితో అందంగా ఆహ్వానిస్తూంటుంది. నిజానికి ఇది ఈ లాగూన్‌కు సమీపంలో ఉండే గ్రామమైన వైకోమ్‌లో 1860లో నిర్మితమై, ఒక బ్రాహ్మణ కుటుంబీకులు నివాసం ఉండిన పురాతన భవనం. దీనిని కొనుగోలు చేసి లాగూన్‌కు తెచ్చి పునర్నిర్మించారు.\n\nవసతి సౌకర్యాల విషయానికి వస్తే... చిన్న చిన్న కాటేజీలు, కొన్ని ఏసీ సౌకర్యం ఉన్న గదులు పర్యాటకులకు అందుబాటులో ఉంటాయి. 14 హెరిటేజ్‌ మాన్షన్లు, 28 హెరిటేజ్‌ బంగ్లాలు, 8 ప్రైవేట్‌ పూల్‌ విల్లాలు పర్యాటకులకు చక్కని వసతులు అందించగలవు. హెరిటేజ్ మాన్షన్స్‌లో అయితే ఒక్కో కాటేజీకి రెండు అంతస్థులు ఉండి, పై అంతస్తు నుండి వెంబనాడ్ సరస్సు అందాలను చూసేందుకు వీలుగా ఉంటుంది.\n\nసూర్యాస్తమయ దర్శించేందుకు కోకోనెట్ లాగూన్ రిసార్ట్‌ను మించిన అనువైన ప్రదేశం మరొకటి ఉండదంటే అతిశయోక్తి కాదు. ఈ లాగూన్ చుట్టుప్రక్కల ప్రాంతాలను పడవల్లో ప్రశాంతంగా తిరుగుతూ చూడటం మరో అనిర్వచనీయమైన అనుభూతి. ఈ రిసార్ట్‌కు సమీపంలో, కవనార్ నదికి దక్షిణ ప్రాంతంలో నెలవైన \"రక్షిత పక్షుల కేంద్రం\" మరో ఆకర్షణీయమైన ప్రదేశం అని చెప్పవచ్చు.\n\nఆయుర్వేదిక్‌ మసాజ్‌, యోగ, ధ్యానం, మారుమూల ప్రాంతాలకు పడవ ప్రయాణాలు, రైస్‌ బోట్‌ ప్రయాణాలు, ఫిషింగ్‌, ఈత లాంటివి ఈ కోకొనట్ లాగూన్ రిసార్ట్ అదనపు ఆకర్షణలుగా చెప్పవచ్చు. స్థానిక, అంతర్జాతీయ (బఫె) భోజన సదుపాయాలు ఈ ప్రాంతాల్లో లభ్యం అవుతాయి. సాధారాణంగా ఇక్కడి వాతావరణం కనిష్టంగా 23 డిగ్రీల సెల్సియస్‌, గరిష్ఠంగా 32 డిగ్రీల సెల్సియస్‌‌గా ఉంటుంది.\n\nఎలా వెళ్లాలంటే... కోచ్చిలోని కాసినో హోటల్ నుండి నేరుగా అక్కడికి ప్రయాణికులను చేరవేసే పడవ సౌకర్యం ఉంటుంది. లేదా కొంతదూరం రోడ్డు మార్గంలో ప్రయాణం చేసి కుమరకోమ్‌ నుండిగానీ.. పుతెన్గడి నుండిగానీ పడవ ప్రయాణం ద్వారా కోకొనట్‌ లాగూన్ హెరిటేజ్ రిసార్డ్‌కు చేరుకోవచ్చు.\n',tourism
'కొన్నేళ్ళ క్రితం రోజులు నాకు గుర్తుకొస్తున్నాయి. ఊరంతా ఎక్కడ చూసినా నా అన్నదమ్ములూ, అక్కచెల్లెళ్ళే ఉండేవారు. అక్కడక్కడా మా మధ్య కాస్త పచ్చదనంతో చిన్ని చెట్లు మొలిచినా, మా అందాలు పెరిగేవే కానీ తరిగేవి కావు. తమాషాగా పిల్లలు మా మీద ఎక్కి ఆడినప్పుడు మాకు కాలమే తెలిసేది కాదు.\nమబ్బువారిందంటే చాలు - వాటిని ఆపడానికి మా పెద్దన్నలు పోటీ పడేవారు. మా మీదనిచీ జారుకుంటూ వర్షపు నీళ్ళన్నీ చెరువుల్లోకి చేరుతున్నపుడు మేము స్నానం చేసి ముఱికిని వదిలించుకున్నట్లు మెరిసిపోయే వారం. మా పై కూర్చొని పిల్లనగోవి వాయిస్తూ గొడ్లని కాసే పిల్లవాడు ఆనందించేవాడు. మా పై నిదురిస్తూ, పక్షులూ జంతువులూ సేద తీరేవి. మా లో ఉన్న గుహల్లో తలదాచుకోడానికి జంతు జాలమంతా పోటీ పడేది.\n\nకదలకుండా నవ్వుతూ నిలబడ్డ మేమే ఈ ఊరికి అందమని సంతోషంతో తల మునకలయ్యే వాళ్ళం. మా పక్కనే పచ్చదనం. మా నీడన వెచ్చదనం. మా లోపల కఱకుదనం. మా మనసున మెత్తదనం. ఈ ఊరిని మేము అలంకరించేశం...! మాపై ఒక నవాబు అందమైన కోట కట్టాడు. మమ్మల్ని కలుపుతూ కోటగోడ కట్టాడు. మా సాయంతో పెద్ద బుఱుజులు కట్టాడు. మా పైకి ఎక్కడానికి శత్రువులు భయపడేవారు. మా కోట చరిత్ర వింటూ ప్రజలు తన్మయులయ్యేవారు.\n\nచిన్నగా మనుషులు మారుతున్నారు. ఊరు పెద్దదవుతోంది. ఆహా నా ఊరు పెరుగుతోంది అని సంతోషిస్తున్నాము. కానీ మా సంతోషం ఎక్కువగా నిలవలేదు. మాపైన చిత్ర విచిత్ర భవంతులు వెలిసాయి. మాపై ఇళ్ళు కట్టడానికి కొద్ది కొద్దిగా మమ్మల్ని కరగించి వేశారు. ఊరిలో మనుషులు పెరిగారు - కానీ మా సంఖ్య తగ్గి చెఱువుల్లోకి నీళ్ళు చేరవేసే దారి లేక నీళ్ళు తగ్గాయి. చెరువుల్లో నీరు తగ్గితే - భూజలాల మట్టం తగ్గింది. చిన్న చిన్నగా చెఱువులు మాయమయ్యాయి - భూజలాలు పాతాళానికి పోయాయి. మరో పక్క చూస్తే మా పెద్దన్నలని నిలువునా ముక్కలు చేసి, ఆకాశ హర్మ్యాలు వెలుస్తున్నాయి.\n\nమా బంధువర్గమంతా నిలువునా నిలబడలేక, ముక్కలు ముక్కలై, దిక్కులేని చావు చస్తున్నారు. మాతో అందాన్ని, అనుబంధాన్ని పెంచుకున్న ఊరు - మమ్మల్ని నిర్దాక్షిణ్యంగా చంపుతూంటే -మారు మాట్లాడకుండా ఒఱిగిపోతున్నాం. వేల సంవత్సరాల మా ఆయుష్షు ముగిసి - చివరికి మా ఊరి ఇళ్ళకి పునాదులౌతున్నాం. ప్రకృతి మాత మమ్మల్ని చూసి దుఃఖిస్తోంటే - నిశ్శబ్దంగా మలిగిపోతున్నాం. కానీ నాటికీ, నేటికీ ఒక్క మాట నిజం ! మావల్లే ఈ ఊరికి ఎనలేని అందం! .\n',tourism
'అందరి బంధువయ భద్రాచల రామయ్య\nఆదుకునే ప్రభువయ్యా ఆ అయోధ్య రామయ్య\nచేయూతనిచ్చేవాడయ్యా ఆ సీతా రామయ్య\nకోర్కెలు తీర్చేవాడయ్యా కోదండ రామయ్య...!!\n\nఅని ఓ సినీ కవి అన్నట్లుగా శ్రీరామ చంద్రమూర్తి భక్తజన హితుడు, ఆదర్శ పురుషుడు, ఆరాధ్యనీయుడు. శ్రీరాముడికి ప్రపంచం మొత్తంమీదా లెక్కలేనన్ని ఆలయాలు ఉన్నప్పటికీ.. భద్రాచలంలోని సీతా లక్ష్మణ సమేత రామాలయం మాత్రం ప్రసిద్ధి చెందింది. రామ భక్తుడైన భక్త రామదాసు (కంచెర్ల గోపన్న) ఈ ఆలయాన్ని 17వ శతాబ్దంలో కట్టించాడు.\n\nఖమ్మం జిల్లా కేంద్రానికి 125 కిలోమీటర్ల దూరంలోని ఏజెన్సీ నియోజకవర్గం కేంద్రమైన భద్రాచలంలో స్వామివారి ఆలయం కొలువై ఉంది. ఈ ఆలయం పశ్చిమాభిముఖంగా ఉండటంతో ప్రత్యేకతను సంతరించుకుంది. ఇక్కడ ఉత్తరం నుంచి తూర్పువైపుకు పరుగులు పెట్టే పవిత్ర గోదావరిలో స్నానం చేసి, శ్రీరాముడిని పూజస్తే మరుజన్మ అనేది లేకుండా మోక్షసిద్ధిని పొందుతారని భక్తుల విశ్వాసం. భద్రాద్రి ఆలయంలో మూల విరాట్ చతుర్భాజాలు కలిగిన సీతాదేవి, లక్ష్మణ సమేతంగా భక్తులకు దర్శనమిస్తుంటాడు.\n\nఆలయ చరిత్రను చూస్తే.. అరణ్య వాసంలో శ్రీరామచంద్రమూర్తి రామావతారంలో సీతా లక్ష్మణ సమేతుడై వనవాసం చేస్తూ మార్గమధ్యంలో బడలికతో ఓ బండరాయిపై సేదదీరాడట. ఆ తరువాత ఆ బండరాయిని అనుగ్రహించి మరుజన్మలో మేరు పర్వతపుత్రుడు భద్రుడిగా జన్మించి, రామభక్తుడిగా ప్రసిద్ధి చెందుతావని వరమిచ్చాడట. అరణ్యవాసం తరువాత శ్రీరాముడు భద్రుడికి ఇచ్చిన మాటను మరచి వైకుంఠం చేరాడట.\n\nఅయితే భద్రగిరిపై తానున్న స్థలంలోనే ఒక బండరాయిపై కూర్చుని భద్రుడు ఘోరమైన తపస్సు చేశాడట. దాంతో భద్రుడికిచ్చిన మాట గుర్తొచ్చిన శ్రీరాముడు శంకు చక్రాలు ధరించి వైకుంఠ రాముడిగా భద్రాచలంలో వెలసినట్లు పురాణాల్లో చెప్పబడింది. ఇప్పటికీ భద్రాద్రిలో శ్రీరాముడు శంకు చక్రాలతో భక్తులకు దర్శనమీయటం దీనికి నిదర్శనంగా చెప్పవచ్చు. భద్రుడి తపోఫలంగా వెలసిన ప్రాంతం కాబట్టి, ఈ ప్రాంతానికి భద్రాచలం అని పేరువచ్చినట్లు తెలుస్తోంది.\n\nమరోవైపు ఖమ్మం జిల్లాలోని నేలకొండపల్లిలో జన్మించిన కంచెర్ల గోపన్న మేనమామ సహాయంతో తానీషా కొలువులో ఉద్యోగం సంపాదించుకున్నాడు. ఆ తరువాత తహశిల్దార్‌గా పనిచేస్తున్న సమయంలో శ్రీరామచంద్రుడు రామ భక్తురాలు దమ్మక్కకు కలలో కనిపించి తనకు ఆలయాన్ని కట్టాల్సిందిగా గోపన్నకు చెప్పమని పురమాయించాడట. ఆ విషయం దమ్మక్క ద్వారా తెలుసుకున్న గోపన్న ప్రజలనుంచి వసూలు చేసిన డబ్బును నిజాం ప్రభువుకు తెలియకుండా భద్రగిరిపై నేడు మనం దర్శిస్తున్న రామాయలయాన్ని కట్టించాడు. దాంతో గోపన్న కారాగారాశిక్షకు గురయ్యాడు.\n\nఆలయం కట్టించటంతోపాటు గోపన్న శ్రీరాముడికి, సీతాదేవికి, లక్ష్మణుడికి.. బంగారు నగలు చేయించాడు. చింతాకు పతకం, కలికితురాయి, రామమాడ, పచ్చల పతకం, మంగళసూత్రం కూడా చేయించాడు. ఇప్పటికి కూడా ఆ రోజుల్లో రామదాసు చేయించిన నగలనే శ్రీరామనవమి, ముక్కోటి ఉత్సవాల్లో సీతా లక్ష్మణ సమేత శ్రీరాములకు అలంకరిస్తుంటారు. బందీగా ఉన్న రామదాసును విడిపించేందుకు శ్రీరామలక్ష్మణులు తానీషాకు చెల్లించిన రామమాడలో మిగిలిన రెండు మాడలు ఇప్పటికీ భద్రాచలం ప్రదర్శనశాలలోనూ, హైదరాబాద్ సాలార్‌జంగ్ మ్యూజియంలోనూ ఉన్నాయి.\n\nభద్రాద్రి ఆలయంలో ప్రతి సంవత్సరం ముఖ్యంగా వైకుంఠ ఏకాదశి, శ్రీరామ నవమి ఉత్సవాలను పెద్ద ఎత్తున వైభవంగా నిర్వహిస్తారు. వైకుంఠ ఏకాదశి రోజున ఉత్తర ద్వార దర్శనం, ముందు రోజు రాత్రి గోదావరీ నదీమతల్లి తీరంలో తెప్పోత్సవాన్ని అంగరంగ వైభవంగా నిర్వహిస్తారు. తెల్లవారుజామున ఉత్తర ద్వార దర్శనంతో స్వామివారు భక్తులను అనుగ్రహిస్తారు. అలాగే ప్రతి ఏడాది చైత్రశుధ్ద నవవి రోజున శ్రీరామ నవమిని అభిజిత్ లగ్నంలో ఎంతో ఘనంగా నిర్వహిస్తారు.\n\nభద్రాద్రికి ఎలా వెళ్లాలంటే.. ఇక్కడికి రైలు, బస్సు మార్గాలున్నాయి. భద్రాచలానికి 40 కిలోమీటర్ల దూరంలో భద్రాచలం రైల్వేలైన్ పేరుతో రైలు సౌకర్యం ఉంది. అలాగే ఆంధ్రప్రదేశ్ రాష్ట్రంలోని ప్రధాన పట్టణాలు అన్నింటినుంచీ ప్రతిరోజూ బస్సు సౌకర్యం కలదు. ఈ క్షేత్రాన్ని సందర్శించే భక్తులకు దేవస్థానం తరపున సత్రాలు, కాటేజీలు, వంద గదుల సత్రాలు ఆయా స్థాయిలవారికి అందుబాటులో ఉంటాయి.\n',tourism
'అభివృద్ధికి ఆమడదూరంగా ఉన్నట్లు అనిపించినా చారిత్రాత్మకంగా పేరున్న రాష్ట్రం ఒరిస్సా. ఆలయాలకు ప్రసిద్ధమైన ఒరిస్సాలో గోల్డెన్ ట్రయాంగిల్‌గా పేరుగాంచిన \"పూరి-కోణార్క్-భువనేశ్వర్\" ఆలయాలను జీవితంలో ఒక్కసారైనా ప్రతి ఒక్కరూ దర్శించుకోవాల్సిన పుణ్య స్థలాలు అంటే అతిశయోక్తి కాదు. ఓ వైపు పూరీ జగన్నాధుడు, మరోవైపు కోణార్క్ సూర్యదేవుడు, భువనేశ్వర్ రాజరాణి, ఆసియాలోనే అతిపెద్ద చిలక సరస్సు.. ఇలా ఒకటేమిటి ఎన్నో చారిత్రక అద్భుతాలను ఎంతో ఆప్యాయంగా పొదువుకున్న సుందర ప్రదేశం ఒరిస్సాను అలా పరికించి చూద్దామా..?!\n\nముందుగా పూరీ జగన్నాథ ఆలయం గురించి తెలుసుకుందాం. ఆదిశంకరాచార్యులు నిర్మించిన నాలుగు పీఠాలలో పూరీలోని జగన్నాథ స్వామి ఆలయం ఒకటి. పదకొండవ శతాబ్దంలో నిర్మించిన ఈ ఆలయం 214 అడుగుల ఎత్తులో కట్టడంవల్ల చాలా దూరంనుంచే స్పష్టంగా కనిపిస్తుంది. ప్రధాన ఆలయం చుట్టూ చిన్న చిన్న ఆలయాలతో, ఆలయానికి నాలుగువైపులా ప్రవేశ ద్వారాలతో అత్యంత సుందరంగా నిర్మించారు.\n\nజగన్నాథ ఆలయంలో దైవ దర్శనానికి ఎప్పుడు కూడా క్యూ పద్ధతిని పాటించరు. ఎల్లప్పుడూ అత్యంత రద్దీగా ఉండే ఈ ఆలయంలో ప్రతిరోజూ కొన్నివేల మందికి అన్నదానం చేస్తారు. ప్రత్యేక దర్శనం చేసుకోవాలనుకునే భక్తులకు విడిగా టికెట్లు అందుబాటులో ఉంటాయి. కాగా.. చెల్లెలు సుభద్ర, తమ్ముడు బలరాములతో జగన్నాథుడు ఈ ఆలయంలో కొలువుదీరి ఉన్నాడు.\n\nఈ ఆలయంలో ఇద్దరు అన్నదమ్ముల మధ్య ముద్దుల సోదరి సుభద్ర ఎంతో దర్జాగా కనిపిస్తుంటుంది. చాలా పెద్దవైన ఈ విగ్రహాలను కొయ్యతో రూపొందించారు. 12 సంవత్సరాలకు ఒకసారి ఆ విగ్రహాలను కొయ్యతో తయారుచేసి పాత వాటి స్థానంలో కొత్తవాటిని ఉంచుతారని చెబుతుంటారు. వీటిని ఓ ఎత్తైన ఫలకంపై ఉంచి భక్తుల దర్శనానికి ఉంచుతారు.\n\nజగన్నాథ ఆలయం దగ్గర్లో ఉన్న మ్యూజియం కూడా చూడదగ్గదే. దీంట్లో జగన్నాథుని చరిత్రను తెలిపే పెయింటింగులు అనేకం ఉన్నాయి. ఇక్కడ ప్రత్యేకించి చెప్పుకోవాల్సిన అంశమేంటంటే.. జగన్నాథ ఆలయానికి ఒక ప్రత్యేకమైన వంటగది, అది కూడా ప్రపంచంలోనే చాలా పెద్దది ఉండటం విశేషం. ఇక్కడ ప్రతిరోజూ 56 రకాల ప్రసాదాలను తయారు చేస్తారు. జూన్-జూలై నెలల్లో జరిగే జగన్నాథ రథయాత్ర పర్యాటకులకు, భక్తులకు కన్నులపండుగంటే నమ్మండి.\n\nపూరీ నుంచి గంటన్నర ప్రయాణం చేస్తే కోణార్క్ సూర్య దేవాలయం చేరుకోవచ్చు. 13వ శతాబ్దంలో సూర్యుడి రథం ఆకారంలో నిర్మించిన ఈ ఆలయానికి ముందు ఒక నృత్య మంటపం ఉంటుంది. దీనికి రెండువైపులా రెండు ఏనుగులు, వాటిపై సింహాలు ఉంటాయి. ఆలయం చుట్టూ 21 రథ చక్రాలను ఆనాటి శిల్పులు అత్యద్భుతంగా రూపొందించారు. వాటిలో ఒక చక్రం సమయాన్ని తెలుపుతుంటే, మరొకటి మానవ జీవన విశేషాలను చెబుతున్నట్లుగా ఉంటుంది. అలాగే ప్రతి రథ చక్రం ఒక్కో భావాన్ని తెలుపుతున్నట్లుగా ఉంటాయి.\n\nఆలయ గోడలపై పిల్లల్ని ఆకర్షించే శిల్పాలు, శృంగారపరమైన శిల్పాలు, ఆధ్యాత్మిక చింతన కలిగించేవి, తల్లి ఒడిలో కూర్చొని చిన్న పాప పెళ్లి ఊరేగింపుకు వెళ్తున్న శిల్పాలు ఆకట్టుకుంటాయి. ముఖ్యంగా సూర్య దేవాలయానికి మూడువైపులా నిలువెత్తు సూర్య విగ్రహాలుంటాయి. అవి ఆకుపచ్చటి గ్రానైటే చేసినవి కాగా.. ఉదయం, మధ్యాహ్నం, సాయంత్రం సమయాల్లో సూర్యుడి ప్రతి రూపాలుగా చెక్కినట్లు చెబుతుంటారు. అలాగే రథాన్ని లాగుతున్నట్లుగా ఆలయం ముందు భాగంలో గుర్రాలను చెక్కిన తీరు అబ్బురపరుస్తుంది.\n\nఇక భువనేశ్వర్‌ కూడా ఆలయాలకు చాలా ప్రసిద్ధి చెందినదే. పర్యాటకులకు చక్కని ఆహ్లాదాన్ని కలిగించే ప్రదేశంలో 11వ శతాబ్దానికి చెందిన లింగరాజు ఆలయం తప్పకుండా చూడాల్సిన పుణ్యక్షేత్రం. 127 అడుగుల ఎత్తున్న ఈ ఆలయం శిఖరం ఆకాశాన్నంటేలా రూపొందించారు. సున్నపు గచ్చు లేకుండా నిర్మించిన, ఈ ఆలయంలోపలి భాగాలు పర్యాటకులను సంభ్రమాశ్చర్యాలకు గురిచేస్తాయి. అయితే ఈ ఆలయంలోకి హిందువులను మాత్రమే అనుమతిస్తారు.\n\nభువనేశ్వర్‌కి 8 కిలోమీటర్ల దూరంలో దయానది ఉంది. ఈ నదీ తీరంలో ధౌలి పర్వతం ఉంది. ఎప్పుడూ యుద్ధాలు చేసే అశోక చక్రవర్తి ఈ ప్రాంతంలోనే శాంతికాముకుడిగా మారినట్లు పూర్వీకులు చెబుతుంటారు. ఒరిస్సాలో జరిగిన కళింగ యుద్ధం అశోకుడు బౌద్ధం స్వీకరించడానికి కారణమైన విషయం మనకు తెలిసిందే. దేశంలోని అతిపెద్ద చారిత్రక యుద్ధాలలో ఒకటైన కళింగ యుద్ధానికి గుర్తుగా, రాతిని తొలుచుకుని వస్తున్నట్టుగా ఒక ఏనుగును ఇక్కడ చెక్కారు. అలాగే ఈ ప్రదేశంలోనే ఆ కాలానికే చెందిన శాంతి స్థూపం తప్పకుండా దర్శించాల్సిన వాటిలో ఒకటని చెప్పవచ్చు.\n',tourism
'పెనుగొండ అంటే చాలా మంది ఎరిగి ఉండచ్చు. అది వాసవీ కన్యకాపరమేశ్వరీ దేవాలయము ద్వారా ప్రసిద్ది చెందింది. ఇటీవల వరకూ ఎక్కువగా తెలియక పోయినా ఇక ఇటుపై తప్పక గొప్పగా ప్రసిద్ది చెందవచ్చు.\nఇది చదవండి మీకూ తెలుస్తూంది.\n\nశ్రీ వాసవి కన్యకా పరమేశ్వరీ దేవికి పలు ఆలయాలున్నాయి. వీటిలో ప్రసిద్ధి చెందిన శ్రీ వాసవి కన్యకా పరమేశ్వరీ దేవి ఆలయం పశ్చిమ గోదావరి జిల్లా పెనుగొండ అనే పట్టణంలో ఉన్నది. ఈ ఆలయంలో ఏడు అంతస్థులతో ఉన్న గాలి గోపురం వివిధ వర్ణాలతో,చక్కటి శిల్ప కళతో అలరారుతూ ఉంటుంది. ఇది వైశ్యులకు పవిత్ర క్షేత్రం. పెనుగొండ క్షేత్రాన్ని వైశ్యుల కాశీ గా భావిస్తారు.\nఆర్యవైశ్యుల కులదైవమయిన శ్రీ కన్యకా పరమేశ్వరీ అమ్మవారి ఆలయము చారిత్రక నేపద్యము కలిగి ఉన్నది. నిజానికి ఈ ఆలయము శ్రీ నగరేశ్వరస్వామి వారి దేవస్థాన ప్రాంగణములోనే వేరొక ప్రక్క నిర్మింపబడినది. తరువాత గోపురము మరియు విశ్రాంతి మందిరములు కళ్యాణ మండపము ఇత్యాదులతో అభివృద్ది చేయుటచే పెద్ద యాత్రా స్థలముగా మారినది.\n\nనేను  పెనుగొండ వెళ్ళి చాలా కాలం అయింది. ఈ మద్య జరిగిన మార్పులు చూస్తే చాలా బాగా అనిపించాయి. వాసవీ ధామ్ అని పేరుతో పెద్ద ప్రాజెక్టు చేపట్టారు. అసలు వాసవి ఆలయమే ఊరికి ఒక వైపు చక్కని పచ్చపొలాల ప్రక్కగా ఉంటుంది. దీనికి తోడు ఎదురుగా పెద్ద కాలువ ప్రవహిస్తుంటుంది. అలాంటి వాతావరణానికి గుడికి కొద్ది దూరంగా అనేక ఎకరాల పంట చేలను పూడ్చి నిర్మణాలు చేపట్టారు. ఇక్కడ యాత్రికులకు అనేక కాటేజీలు, వాసవి గురించిన సమస్త వివరాలూ ప్రదర్శించే పెద్ద ప్రదర్శన శాల, ద్యాన మందిరాలు , స్టార్ హొటలూ, అనేక చిన్న దేవాలయాలు ఇలా అనేకం నిర్మాణంలో ఉన్నాయి. లోనివైపుగా వాసవీమాత అగ్నిలో దహనమౌతున్న ప్రతిమను సహజంగా ఉండేలా రూపొందించారు.\nఇవన్నీ ఒక ఎత్తు తొంభై అడుగుల పైబడిన వాసవీ మాత విగ్రహం. ఇది ప్రస్తుతం సిమెంటుతో నిర్మించారు, తరువాత ఇలానే దీనిపై కాంస్యపు పలకలను తయారు చేస్తారట. దానిని రోడ్డువైపుగా వాసవీ ధామ్ ప్రధాన ద్వారం వైపు నిర్మించారు. చూడండి అద్భుతంగా ఉన్నది.\n',tourism
'రాజస్థాన్‌ను తలచుకోగానే గుర్తుకు వచ్చేది అక్కడి థార్ ఎడారి, రాజపుత్ర వీరగాథలు. అలా జైపూర్ నగరం విశిష్టమైన ప్రాధాన్యాన్ని సంతరించుకున్నది. అయితే జైపూర్ నగరం గురించి తెలిసినంతగా జైసల్మీర్ గురించి తెలియదు. పట్టణ నాగరిక వాసనలకు దూరంగా నేటికీ మధ్యయుగపు రాజపుత్ర వాతావరణాన్ని, సంస్కృతిని ప్రతిబింబించే ప్రదేశం జైసల్మీర్.\n\nజైసల్మీర్ సుందర ప్రదేశం. అనేక రాజపుత్రుల వంశాల వీరగాథలకు సాక్షిగా నిలుస్తుంది. నాటి సంస్కృతిని, ప్రేమ కథలను ఆనందించాలంటే జైసల్మీర్‌కు భార్యాభర్తలు, ప్రేమికులు ఏకాంతంగా వెళ్లాల్సిందే. అక్కడికి వెళ్లిన తర్వాత హడావుడి పడకుండా ప్రశాంతంగా అక్కడి రాజపుత్ర మందిరాల్లో చేతిలో చేయివేసుకుంటూ నడవడం మరువలేని అనుభూతిని మిగుల్చుతుంది.\n\nఆనాటి రాజపుత్ర ప్రేమికులకు ఏమాత్రం తీసిపోని ప్రేమను పంచుకునే అవకాశాన్ని అక్కడి వాతావరణం కల్పిస్తుంది. నీటికొలను, ఆ కొలను ఒడ్డునే రాజసౌధం. మీ ప్రేమను అక్కడికక్కడ కవిత రూపంలో వ్యక్తికరించాలనే భావం కలుగుతుంది.\n\nజైసల్మీర్‌కు వెళ్లాలంటే ముందుగా జోధ్‌పూర్ వెళ్లి అక్కడి నుంచి రోడ్డు ప్రయాణం చేయాలి. బస చేసేందుకు జైసల్మీర్‌కు దగ్గర్లో మంచి హోటళ్లు ఉన్నాయి. ఇక్కడివారు హిందీ, రాజస్థానీ, మార్వారీ భాషలు మాట్లాడుతారు.\n\n',tourism
'జమ్మూకాశ్మీర్‌ రాష్ట్రంలోని లడక్‌ ప్రాంతానికి ఉన్న ప్రత్యేకత ప్రపంచంలోని మరే ప్రాంతానికీ లేదనే చెప్పాలి. ప్రపంచంలో ఎత్తయిన పర్వతశ్రేణుల జాబితాలో ఉన్న హిమాలయాలు, కారకోరమ్‌ మధ్య విస్తరించుకుని ఉన్న ప్రాంతమే లడక్‌. లడక్‌లోని కార్గిల్‌ ప్రాంతం సముద్ర మట్టానికి తొమ్మిది వేల అడుగుల ఎత్తున ఉండగా, కారకోరమ్‌ సమీపాన ఉన్న సాసెర్‌ కంగ్రి ప్రాంతం 25 వేల అడుగుల ఎత్తులో ఉంది. హిమాలయాల నుంచి వచ్చే శీతలగాలుల కారణంగా ఏడాది పొడవునా వాతావరణం చల్లగా ఉంటుంది.\n\nఒకప్పుడు నదీనదాలతో పచ్చిక బయళ్ళతో అలరారిన లడక్‌ ప్రాంతం ఇప్పుడు తన మునుపటి వైభవాన్ని కోల్పోయింది. శీతాకాలంలో పర్వతప్రాంతాలపై ఉన్న మంచు కరగడం ద్వారా వచ్చే నీరే లడక్‌ ప్రాంత ప్రజల వ్యవసాయానికి ప్రధాన ఆధారంగా మారింది. వర్షాలు కురిసినా అవి అననుకూల వర్షాలు కావడంతో అంతగా ఉపయోగం ఉండదు. నిజం చెప్పాలంటే ఇక్కడి ప్రజలు వర్షాలు కురవాలని కోరుకోరు. ఎండ బాగా కాయాలనే కోరుకుంటారు.\n\nఎందుకంటే ఎండ బాగా కాస్తే మంచు కరిగి నీరుగా మారి తమ పంటలకు అందుతుందని. వారి ప్రార్థనలను ఆ దేవుడు ఆలకించాడా అన్నట్టు- ఇక్కడ ఏడాదిలో 300 రోజులు ఎండ విరగ కాస్తుంది. అయితే వేసవికాలంలో 27 డిగ్రీల సెల్సియస్‌ ఉండే ఉష్ణోగ్రత శీతాకాలంలో మైనస్‌ 20 డిగ్రీలకు పడిపోతుంది. అయినప్పటికీ గాలిలో తేమ తక్కువగా వుంటుంది. అందువల్ల సూర్యకిరణాలు చొచ్చుకువస్తాయి.\n\nచూడాల్సిన ప్రదేశాలు:\nసింధులోయ నాగరికత చిహ్నాలెన్నింటినో లడక్‌లో చూడవచ్చు. లడక్‌లోని లెహ్‌ ప్రాంతానికి ఎంతో చారిత్రక ప్రాధాన్యం ఉంది. 17వ శతాబ్దంలో సెంగె నంగ్యాల్‌ ఇక్కడ నిర్మించిన తొమ్మిదంతస్తుల రాజసౌధం ఇప్పటికీ చెక్కుచెదరకుండా ఉంది. ఇండస్‌కు కొన్ని కిలోమీటర్ల దూరంలో ఉన్న షె పట్టణంలో ఎన్నో రాజభవనాలు, పురాతన ఆలయాలు ఉన్నాయి.\n\nవీటిలో చాలా భవనాలను 1980లో పునర్‌నిర్మించారు. దీనికి సమీపంలోనే ఉన్న బాస్గో, టంగ్‌‌మాస్కాంగ్‌ ప్రాంతాలు 15వ శతాబ్దంలో ఒక వెలుగు వెలిగాయి. అప్పటి వైభవానికి చిహ్నంగా శిథిలావస్థలో ఉన్న కట్టడాలు, ఆలయాలు ఈ ప్రాంతంలో కనబడతాయి.\n\nలడక్‌ ప్రాంతాన్ని గతంలో ఎందరో రాజులు చిన్నా చితకా రాజ్యాలు ఏర్పరచుకుని పాలించారు. వారిలో ఫియాంగ్‌, హెమిస్‌, చిబ్రా అనేవారు ప్రసిద్ధులు. బౌద్ధమతానికి ముందు వీరు పలు మతాలకు ప్రాణం పోసినట్టు దాఖలాలు ఉన్నాయి. లడక్‌ ప్రాంతంలో అనేక తెగలు కూడా చిరకాలం వర్థిల్లాయి. ఆ సమయంలో ఎన్నో దేవాలయాలను సైతం నిర్మించారు.\n\nఇలాంటి వాటిలో అల్చి ప్రార్థనాస్థలం ఒకటి. ఐదు దేవాలయాల సమూహమిది. ఆలయాల లోపల అద్భుతమైన వర్ణ చిత్రాలు ఆశ్చర్యం గొలుపుతాయి. ఇవి 11, 12 శతాబ్దాలకాలం నాటివిగా చెబుతారు. ఈ ఆలయంలో పూజాదికాలు నిలిచిపోయి చాలా ఏళ్ళు అవుతున్నా, లికిర్‌ మతప్రముఖులు కొందరు వీటిని ఇప్పటికీ సంరక్షిస్తున్నారు.\n',tourism
'సరదా ప్రయాణాలను ఇష్టపడేవారు కొందరయితే, సాహసాలు చేస్తూ ముందుకు ఉరికేవారు మరికొంతమంది. ఇక హిమాలయాల్లో ట్రెక్కింగ్ అంటే బోలెడంత సరదా, అంతే స్థాయిలో సాహసం.. కలగలసి ఉంటాయి. ఇక కొండలు ఎక్కి దిగుతూ గడిపేందుకు ఇష్టపడేవాళ్లు జీవితంలో ఒక్కసారయినా \"ఎవరెస్ట్ బేస్‌క్యాంప్‌\"కు వెళ్లి రావాలని కలలు కంటుంటారు.\n\nఅయితే సముద్ర మట్టానికి 17,500 అడుగుల ఎత్తులో ఉండే ఎవరెస్ట్ బేస్‌క్యాంప్‌కు వెళ్లటం అంటే అంత సులభం కాదు. ఈ ప్రయాణానికి సిద్ధపడేవాళ్లు రెండు మూడు నెలలు ముందునుంచే దేహ ధారుడ్యం కోసం జాగింగ్, రన్నింగ్ లాంటి ఎక్సర్‌సైజులు చేయాల్సి ఉంటుంది. అలాగే మెట్లు ఎక్కి దిగటాన్ని కూడా ప్రాక్టీస్ చేయాల్సి ఉంటుంది.\n\nఈ బేస్‌క్యాంపుకు వెళ్లాలంటే హైదరాబాదు నుంచి బయల్దేరి ఉత్తర ప్రదేశ్ రాష్ట్రంలోని గోరఖ్‌పూర్ చేరుకోవాల్సి ఉంటుంది. దీనికి దగ్గర్లో ఇండో-నేపాల్ సరిహద్దు ప్రాంతమైన సినౌలీకి ట్యాక్సీలో వెళ్లి... భారత సరిహద్దులను రిక్షాలో దాటవచ్చు. భారత సరిహద్దులను దాటిన తరువాత ట్యాక్సీలో ఖాట్మండుకు చేరుకోవాలి.\n\nఖాట్మండు వ్యాలీ మీదుగా సముద్ర మట్టానికి 5 వేల అడుగుల ఎత్తులో ఉన్న కొండల్లో, ఘాట్ రోడ్డుల గుండా ప్రయాణిస్తుంటే... ఆకాశం అంతా తారా తోరణంలా దేదీప్యమానంగా వెలిగిపోతున్నట్లుగా అనిపిస్తుంటుంది. అలా వెళ్తూ వెళ్తూ నాగర్‌కోట్ అనే ప్రాంతంలోకి ప్రవేశిస్తాము.\nలోబోచే నుంచి గోర్కోషెప్\nసముద్ర మట్టానికి పదహారు వేల అడుగుల ఎత్తులో ఉండే \"లోబోచే\"కు బయలుదేరాల్సి ఉంటుంది. \"కుంభు\" పర్వతం చేరుకుని అక్కడ్నించి \"దుగ్లా\", ఆపై \"లోబేచే\"కు సాగుతుంది ప్రయాణం. అలా వెళ్లున్నప్పుడు క్లైంబర్స్ మొమోరియల్‌ను చూడవచ్చు. ఎవరైనా ప్రమాదవశాత్తు మరణిస్తే...\n\n\nసముద్ర మట్టానికి 7 వేల అడుగుల ఎత్తులో, ఖాట్మండుకు 30 కిలోమీటర్ల దూరంలో ఉండే నాగర్‌కోట్‌లో చలి ఎక్కువగా ఉంటుంది కాబట్టి.. ప్రయాణానికి ముందుగానే తగు ఏర్పాట్లను చూసుకోవాలి. ఈ ప్రాంతంలో ఆక్సిజన్ అందుబాటు తక్కువగా ఉన్నప్పటికీ.. అక్కడ పచ్చగా పరచుకున్న పచ్చదనం అంతకుముందు ప్రయాణంలో పడే బాధనంతటినీ మర్చిపోయేలా చేస్తుంది.\n\nనాగర్‌కోట్‌‌లోని కొండవాలుల్లో ఉన్న హోటల్స్, దట్టమైన అడవిలో మిణుకుమిణుకుమంటూ కనిపించే లైట్లు, ఆకాశంలో స్పష్టంగా నక్షత్రాల దర్శనం... ఈ ప్రాంతానికి ట్రెక్కింగ్ చేసేందుకు వచ్చి ఎలాంటి పర్యాటకులకైనా జీవితంలో ఓ మరచిపోలేని జ్ఞాపకాన్ని, చల్లని చలిలో నులివెచ్చటి అనుభూతిని ఇస్తుందంటే అతిశయోక్తి కాదు.\n\nఇక ఖాట్మండు నగరానికి చేరుకున్న తరువాత.. హై ఆల్టిట్యూడ్ గేర్ అయిన స్నో జాకెట్లు, స్లీపింగ్ బ్యాగ్‌లు, వాకింగ్ స్టిక్‌లతోపాటు ట్రెక్కింగ్‌కు కావాల్సిన సరంజామానంతటినీ కొనుక్కోవాల్సి ఉంటుంది. ఇక్కడ పర్యాటకుల తాకిడి చాలా ఎక్కువగా ఉంటుంది కాబట్టి, ఎప్పుడూ సందడిగా, గజిబిజిగా ఉంటుంది. ఈ ఖాట్మండునుంచి 9,380 అడుగుల ఎత్తులో ఉండే \"లుక్లా\" ప్రయాణం సాగుతుంది.\n\nలుక్లా చేరుకోవాలంటే విమానంలో వెళ్లాల్సి ఉంటుంది. మంచుపరదాలను కప్పుకున్న హిమాలయా అందాలను వీక్షిస్తూ.. మేఘాలలో తేలిపోతూ ఈ ప్రయాణం సాగుతుంది. దాదాపు 25 నిమిషాల ప్రయాణం తరువాత లుక్లా చేరుకోవచ్చు. ఇక అక్కడి నుంచి ట్రెక్కింగ్ ప్రయాణం మొదలవుతుంది. లుక్లా నుంచి \"ఫక్డింగ్\"కు మూడు గంటలసేపు ట్రెక్కింగ్ చేయాలి. ఈ మార్గంలో లీచీ ప్లాంట్లు, ఆపిల్ తోటలు విస్తారంగా కనిపిస్తూ కళ్లకు విందు చేస్తాయి.\n\nఅలా ఫక్డింగ్ చేరుకున్నాక దట్టమైన అడవుల గుండా ప్రయాణిస్తూ.. \"జోర్ల్సే\" చేరుకోవచ్చు. ఎత్తుపళ్లాలతో చాలా చిత్రంగా ఉండే ఈ జోర్ల్సే నుంచి \"నామ్చే\"కు వెళ్లాలి. ఈ దారిలో వెళ్తుంటే ఎన్నో నీటి ప్రవాహాలు, దోద్ కోషి నదీ తీరం వెంట సాగిపోయే ప్రయాణం.. ఈ ప్రయాణంలో ఎన్నో బ్రిడ్జిలను దాటుకుంటూ ముందుకెళ్లాల్సి ఉంటుంది. ఇక పైకి వెళ్తున్నకొద్దీ శ్వాస తీసుకోవడమే కష్టమైపోతుంది.\n\nఎగుడుదిగుడు కొండలతో గల ఈ ప్రాంతంలో ప్రయాణిస్తూ అష్ట కష్టాలు పడి నామ్చేలో సేదతీరుతాం. జోర్ల్సే నుంచి నాన్చింగ్‌కు 6 గంటలకు పైగానే సమయం పట్టేస్తుంది. అయినా కూడా నామ్చే గ్రామంలో సూర్యోదయం చూస్తుంటే ప్రయాణంలో పడ్డ కష్టమంతా దూదిపింజలా తేలిపోతుంది.\n\nనామ్చే నుండి బయలుదేరి 1,2500 అడుగుల ఎత్తులో ఉండే \"టెంగ్‌బోచే\"కు ప్రయాణం సాగుతుంది. ఈ ప్రాంతంనుంచే హిమాలయా పర్వతాలను చాలా దగ్గరినుంచి చూసే అద్భుత అవకాశం పర్యాటకులకు కలుగుతుంది. అలాగే హిమాలయాలకు దగ్గర్లో ఉన్న \"అమాదాబ్లం\"ను కూడా దగ్గర్నించి చూసేయవచ్చు.\n\nనామ్చే నుంచి ఎక్కడా ఆగకుండా ప్రయాణిస్తే సముద్ర మట్టానికి 10,600 అడుగుల ఎత్తులో ఉండే \"పుంకీతెంగా\" చేరుకోవచ్చు. అక్కడ్నించీ టెంగ్‌బోచే చేరుకోవాలి. అయితే ఈ టెంగ్‌బోచే ప్రయాణం మాత్రం చాలా కష్టంగా ఉంటుంది. ఎందుకంటే ఇక్కడి మంచువల్ల మనకు పది మీటర్ల దూరంలో ఉన్న వ్యక్తి సైతం కనిపించడు. ఇక్కడ వీచే గాలులు శరీరంలోని వేడినంతటినీ లాగేసుకుంటాయి.\n\nటెంగ్‌బోచే నుంచి సముద్ర మట్టానికి 14,500 అడుగుల ఎత్తులో ఉండే \"దింగ్‌బోచే\"కు ప్రయాణం సాగుతుంది. నేపాల్‌లో ఎత్తయిన గ్రామం కూడా ఇదేనట. పైకి వెళ్లే కొద్దీ చిన్న చిన్న పొదలు తప్పప, చెట్లనేవే కనిపించవు. అలా ముందుకు సాగి మంచుదుప్పటి పరచుకున్న పర్వతాలు కనువిందు చేస్తున్న ఈ ప్రాంతంలోని బౌద్ధ దేవాలయాన్ని దర్శించవచ్చు.\n\nఆ తరువాత సముద్ర మట్టానికి పదహారు వేల అడుగుల ఎత్తులో ఉండే \"లోబోచే\"కు బయలుదేరాల్సి ఉంటుంది. \"కుంభు\" పర్వతం చేరుకుని అక్కడ్నించి \"దుగ్లా\", ఆపై \"లోబేచే\"కు సాగుతుంది ప్రయాణం. అలా వెళ్లున్నప్పుడు క్లైంబర్స్ మొమోరియల్‌ను చూడవచ్చు. ఎవరైనా ప్రమాదవశాత్తు మరణిస్తే... ఇక్కడే సమాధి చేస్తారట. అయితే ఈ శవాలను సొంత ఊళ్లకు తీసుకెళ్లేందుకు ఎంత డబ్బు అవసరమో, ఇక్కడ సమాధి చేసేందుకు అంతే అవసరమవుతుందని తెలిసి నోళ్లెళ్లబెట్టకమానం.\n\nఇక చివరిగా.. సముద్ర మట్టానికి 16,900 అడుగుల ఎత్తులోగల \"గోర్కోషెప్\" ప్రయాణం సాగించాలి. గోర్కోషెప్‌కు చేరుకుని అక్కడ విశ్రాంతి తీసుకున్నాక... సముద్ర మట్టానికి 17,600 అడుగుల ఎత్తులోనున్న చివరి మజిలీ ఎవరెస్ట్ బేస్‌క్యాంప్‌కు చేరడమే తరువాయి. ఇక్కడికి చేరుకున్నాక ప్రపంచాన్నే జయించేసినంత సంతోషం కలుగక మానదు.\n\nఇంతటి ప్రకృతి అద్భుతాలను భగవంతుడెలా సృష్టించాడోనని మురిసిపోతూ గడిపేస్తాం. మళ్లీ వెళ్లినదారిలోనే తిరిగీ ప్రయాణించి ఖాట్మండు చేరుకుని... సొంతగూళ్లకు చేరుకుని దైనందిన కార్యక్రమాల్లో మునిగిపోయినా.. \"ఎవరెస్ట్ బేస్‌క్యాంప్\" అనుభవాలను మాత్రం ఎప్పటికీ మర్చిపోలేము. ఆ హిమపర్వత సౌందర్యం మనసు మూలల్లో కలకాలం నిలిచిపోతుంది. తలచుకున్నప్పుడు జ్ఞాపకాల దొంతరలతో ఉక్కిరిబిక్కిరి చేసేస్తుంది..!\n\n',tourism
'రతి సంవత్సరం శివరాత్రి మహా పర్వదినం వచ్చిందంటే చాలు ఊరూర వెలసిన శివక్షేత్రాలు భక్తులతో కిటకిటలాడిపోతాయి. వందలు, వేల సంఖ్యలో భక్తులు పొద్దంతా ఉపవాసాలు ఉండి, సాయంకాలం నుండి రాత్రిళ్లు పొద్దు పోయేదాకా ఈశ్వరుని ఆరాధనలలో మునిగిపోతారు. రాత్రంత జాగారం చేసే వారు మరెందరో. దేశవ్యాప్తంగా ఆ రోజు శైవ దేవాలయాలన్నీ ప్రత్యేక అర్చనలు, సేవలు, అభిషేకాలతో కన్నులపండువ చేస్తాయి. ఈ సందర్భంగా భక్తియాత్ర చేద్దామనుకునే వారి కోసం మన రాష్ట్రంలోని ప్రధాన శివక్షేత్రాల దర్శనార్ధం  శివరాత్రి సందర్భంగా ఎపిఎన్ఆర్‌టిసితోపాటు ప్రైవేట్ టూరిస్టు సంస్థలు కూడా ఆయా ప్రాంతాలకు  ప్రత్యేక బస్ సౌకర్యాలను కల్పిస్తాయి.\n\nపండగ సందర్భంగా మహాక్షేత్రాలను దర్శించడం ఒక అపురూపమైన అనుభూతి. ఆరోజు గర్భగుడిలోకి ప్రవేశం లభించడమే గొప్ప. అక్కడ లింగరూపంలోని కైలాసనాధుని దర్శనం ఒక మహద్భాగ్యమే. ఈ సందర్భంగా ఎంతో ఓపిక ఉంటే తప్ప ఈ కార్యం నెరవేరదు. పరమ పవిత్రమైన శివరాత్రి పూట కోరుకున్న క్షేత్రంలో గడపాలనుకునే వారు తత్ సంబంధ శ్రమ, కష్టాలు, ఖర్చులకు ఓర్చుకోవాల్సి ఉంటుంది.\n\nశ్రీశైలం\n\nమన రాష్ట్రంలోని ఏకైక జ్యోతిర్లింగ శ్రీశైలం. దేశంలోని పన్నెండు జ్యోతిర్లింగాలలో ఒకటైన దీని దర్శనం, అందులో శివ రాత్రి పూట ఒక వరంగానే భక్తులు భావిస్తారు. ఎత్తయిన ఘాట్ రోడ్డు మీదుగా నల్లమల కొండలను దాటుతూ సాగే బస్సు ప్రయాణం అద్భుతమైన ఆనందాన్ని ఇస్తుంది. చుట్టూ దట్టమైన అరణ్యం, కృష్ణానదికి దక్షిణ ఒడ్డున వెలసిన మహాక్షేత్రం. ఇక్కడ కొలువుదీరిన భ్రమరాంబ  మల్లికార్జునస్వామి లక్షలాది తెలుగువారికి ఆరాధ్యదైవం. ఈ ఆలయం సుదీర్ఘమైన చారిత్రక, పౌరాణిక ప్రాశస్త్యాన్ని సంతరించుకుంది. రాష్ట్రంలోని  అత్యున్నత శ్రేణి శివక్షేత్రమైన శ్రీశైలం లోయలు తిరుపతి కొండలకంటే కూడా గొప్పవని యాత్రికులు అంటారు. ఇది హైదరాబాద్ నుండి 235 కి.మీ. దూరంలో ఉంది.\n\nశ్రీకాళహస్తి\n\nఅసాధారణ శిల్పకళతో అలరారే మహా శైవక్షేత్రం శ్రీకాళహస్తి. ఇది తిరుపతి పట్టణానికి కేవలం 36 కి.మీ. దూరంలోనే ఉంది. ఇక్కడ ఈశ్వరుడు ఒక వాయులింగంగా దర్శనమిస్తాడు. ఏనుగు, పాము, సాలెపురుగు కలసి ఇక్కడి లింగరూపంలోని ఈశ్వరుని అభిషేకించిన గొప్ప పౌరాణిక కథను భక్తులు ఈ సందర్భంగా గుర్తుచేసుకుంటారు. స్వర్ణముఖి నదీ తీరంలో వెలసిన శ్రీకాళహస్తీశ్వరుని నిత్యం వేలాదిమంది దర్శించుకుంటారు. ఇక శివరాత్రి పర్వదినం రోజు అయితే యాత్రికుల సంఖ్య అసాధరణంగా ఉంటుంది. ఇది రేణిగుంట-గూడూరు రోడ్డుమార్గంలో ఉంది.\n\nద్రాక్షరామం\n\nతూర్పుగోదవరి జిల్లాలో వెలసిన ద్రాక్షరామ రాష్టంలోని ప్రసిద్ధ శైవక్షేత్రంలలో ఒకటి. దక్షమహారాజు నిర్వహించిన గొప్పదైన యజ్ఞకథను ఈ సందర్భంగా పేర్కొంటారు. ఇక్కడి బీమేశ్వర ఆలయంలో శివరాత్రి ఉత్సవాలు ఎంతో ప్రత్యేకతను సంతరించుకున్నాయి. దక్షిణ కాశీగా ప్రసిద్ధగాంచిన ద్రాక్షారామం కాకినాడకు కేవలం 20 కి.మీ., రాజమండ్రికి 40 కి.మీ.దూరంలో ఉంది. యాత్రికులు పై రెండు పట్టణాలలో ఎక్కడైనా బన చేయవచ్చు.\n\nలేపాక్షి\n\nదక్షిణ భారతదేశంలోనే ఎంతో పేరెన్నికగన్న నంది విగ్రహం \' లేపాక్షి \'లో ఉంది. లేపాక్షి బసవయ్యగా సుప్రసిద్దమైన ఈ నందీశ్వరుడిని శివరాత్రి రోజు దర్శించడం ఒక మరచిపోలేని అనుభూతిగా భక్తులు అభివర్ణిస్తారు. ఇక్కడి వీరభద్రస్వామి దేవాలయంలో ప్రధాన దైవం కంటే కూడా ఈ నందీశ్వరుని ఆలయం విజయనగర రాజుల శైలిలో ఉంది. బెంగుళూరు - హైదరాబాద్ రైల్వే మార్గంలో హిందూపూరుకు15 కి.మీ., బెంగుళూరుకు 100కి.మీ. దూరంలో లేపాక్షి ఉంది.\n\nవేములవాడ\n\nకరీంనగర్ జిల్లాలోని వేములవాడ తెలంగాణలో సుప్రసిద్ధ శైవక్షేత్రం. హైదరాబాద్‌కు సుమారు 150కి.మీ. దూరంలో ఉన్న ఈ క్షేత్రంలో ఆరాధ్యదైవం రాజరాజేశ్వరుడు. లక్షలాది మందికి ఇలవేల్పుగా, భక్తులు కోరిన కోరికలు తీర్చే \' రాజన్న \'గా ఇక్కడి దైవం పేరొందాడు. శివరాత్రి సందర్భంగా వేములవాడలో జరిగే ఉత్సవాలకు వేల సంఖ్యలో భక్తులు హాజరవుతారు.\n\nమహానంది\n\nకర్నూలు జిల్లాలో వెలసిన మహానందిశ్వరస్వామి ఆలయం దేశంలోని నవ నందులలో ఒకటిగా చెబుతారు. ఇక్కడి గుండంలోనికి అయిదు విభిన్న ప్రాంతాల నుండి స్వచ్చమైన స్పటికజలం పంటపొలాల సాగుకు ఉపయోగపడుతోంది. గుంటూరు-ధర్మవరం రైల్వేలేనుపై నంద్యాల రైల్వేస్టేషన్‌కు కేవలం 15 కి.మీ. దూరంలోనే ఈ క్షేత్రం ఉంది. శ్రీశైలం వెళ్లే యాత్రికులు చాలా మంది విధిగా మహానందిని సందర్శించటం పరిపాటి.\n\nకీసరగుట్ట\n\nరామలింగేశ్వర స్వామి, లక్ష్మీనరసింహ దేవాలయాలు రెండూ ఒకేచోట వెలసిన క్షేత్రం కీసరగుట్ట. ఇది హైదరాబాద్ ప్రధాన బస్ స్టేషన్ నుండి 35 కి.మీ. దూరంలో ఉంది. సాక్షాత్ శ్రీరాముడే  వారణాశి నుండి హనుమంతుడి చేత శివలింగాన్ని ఇక్కడికి తెప్పించబోయాడు. కానీ ఆ రామబంటు సకాలానికి రాకపోవడంతో తానే స్వయంగా మట్టితో లింగాన్ని చేసి, ఇక్కడి కొండపై ప్రతిష్టించినట్టుగా పౌరాణిక కథ చెబుతారు. తర్వాత ఆంజనేయుడు 101 శివలింగాలను తెచ్చి కొండమీద ఆయా ప్రాంతాలలో ప్రతిష్టించాడు.ఇక్కడికి వెళ్ళడానికి నిరంతర బస్సు సౌకర్యం ఉంది.\n\nకాణిపాకం\n\nఈశ్వర తనయుడైన గణపతిస్వామి క్షేత్రంగా కాణిపాకం తిరుపతికి సమీపంలో ఉంది. తిరుపతి వెళ్ళిన యాత్రికులు విధిగా ఇక్కడి విఘ్నేశ్వర స్వామిని దర్శిస్తారు. 11వ శతాబ్దికి చెందిన చోళరాజుల కాలంలో వెలసినట్టుగా చెబుతున్న ఈ క్షేత్రం 1336లో విజయనగర రాజులవల్ల మరింత అభివృద్దిని సాధించింది. అంతకంతకూ పెరుగుతున్న ఈ విగ్రహం యాభై ఏళ్ళ కిందట ఎంతో చిన్నగా ఉండేదని చెబుతారు.\n',tourism
'కాంచీపురం, కంచి, లేదా కాంజీపురం తమిళనాడులోని కాంచీపురం జిల్లా రాజధాని. కాంచీపురం జిల్లా తమిళనాడు రాష్ట్రంలో బంగాళాఖాతం తీరంలో ఉన్న చెన్నై నగరానికి 70 కి.మీ దూరంలో ఉన్నది. జిల్లా రాజధాని కాంచీపురం పలార్  నది ఒడ్డున ఉన్నది. కాంచీపురం చీరలకు, దేవాలయాలకు ప్రసిద్ధి. కంచి పట్టణం నందు పంచభూత క్షేత్రాలలో ఒకటిగా ప్రసిద్ధి గాంచిన ఏకాంబరేశ్వర దేవాలయం, కంచి కామాక్షి దేవాలయం, ఆది శంకరాచార్యుడు స్థాపించిన మూలామ్నాయ కంచి శంకర మఠం ఉన్నాయి. కంచి పట్టుచీరలు దక్షిణ భారతదేశం నందే కాక ఉత్తర భారతదేశంలో కూడా చాలా ప్రసిద్ధి చెందినవి. కాంచీపురం జిల్లాలో ఉన్న మహాబలిపురం అనే చారిత్రాత్మక రేవు పట్టణం పల్లవుల శిల్పకళా చాతుర్యానికి తార్కాణం. అంతేకాకుండా ఈ జిల్లాలో వేదాంతాంగళ్ అనే పక్షుల సంరక్షణ కేంద్రం కూడా ఉన్నది. మహాబలిపురానికి 14 కి.మీ దూరంలో మొసళ్ళ బ్రీడింగ్ సెంటర్ ఉన్నది.\n\nవిషయ సూచిక:\n1. జనాభా వివరాలు\n2. సరిహద్దులు\n3. కాంచీపురం చరిత్ర\n4. దేవాలయాలు\n5. కంచి పట్టుచీరలు\n6. మహాబలిపురం\n7. వ్యవసాయం\n8. ఇతర వినోద పర్యాటక కేంద్రాలు\n9. విద్యాసంస్థలు\n10. శీతోష్ణస్థితి\n11. మూలాలు\n12. బయటి లింకులు\n?కాంచీపురం\nతమిళనాడు • భారతదేశం\nకాంచీపురంను చూపిస్తున్న పఠము తమిళనాడు రాష్ట్రాన్ని గుర్తిస్తున్న భారతదేశ పఠము\n\n\nకాంచీపురం\n\nఅక్షాంశరేఖాంశాలు: ﻿ / ﻿,\nకాలాంశం \tభాప్రాకా (గ్రీ.కా+5:30)\nజిల్లా(లు) \tకాంచీపురం\nజనాభా \t152,984 (2001)\n1. జనాభా వివరాలు\n2001 సంవత్సరం జనాభా లెక్కల ప్రకారం కాంచీపురం జనాభా 152,984. అందులో 50\% పురుషులు, 50\% స్త్రీలు. కాంచీపురం అక్షరాస్యత శాతం 75‌\%. ఇది భారతదేశ సగటు అక్షరాస్యత (59.5\%) కంటే చాలా ఎక్కువ. పురుష అక్షరాస్యత శాతం 81\%, స్త్రీ అక్షరాస్యత 69\%. ఆరు సంవత్సరాల కంటే వయస్సుకల పిల్లలు కాంచీపురం జనాభాలో 6\% మంది ఉన్నారు.\n\n1811లో చిత్రించబడిన కాంచీపురం ఆలయదృశ్యం\n2. సరిహద్దులు\n\nకాంచీపురం జిల్లాకు ఉత్తరాన చెన్నై మరియు తిరువళ్ళూరు జిల్లాలు, పశ్చిమాన వెల్లూరు, తిరువన్నమలై, దక్షిణాన విల్లుపురం జిల్లా, తూర్పున బంగాళాఖాతం సరిహద్దులుగా కలవు. ఈ జిల్లా 11°00\' నుండి 12°00’ ఉత్తర అక్షాంశాల మధ్య, 77°28\' నుండి 78°50\' తూర్పు రేఖాంశాల మధ్య విస్తరించి ఉన్నది. జిల్లా విస్తీర్ణం హెక్టార్లు. జిల్లాను మూడు రెవెన్యు విభాగాలుగాను, ఎనిమిది తాలుకాలు గాను విభజించారు. జిల్లా మెత్తంలో 648 గ్రామ పంచాయితీలు మరియు 13 బ్లాకులు ఉన్నాయి. జిల్లా వెంబడి 57 కి.మీల తీర రేఖ విస్తరించి ఉన్నది.\n3. కాంచీపురం చరిత్ర\n\nపుష్పేషు జాతి పురుషేషు విష్ణు, నారీషు రంభ నగరేషు కంచి మధ్య యుగములలో ప్రసిద్ధి చెందిన నగరం కాంచీపురం. అప్పటి చైనా రాయబారి హుయాన్ సాంగ్ తన భారతయాత్రలో ఈ పట్టణాన్ని సందర్శించాడు. 4వ శతాబ్ధం నుండి 9వ శతాబ్ధం వరకు దక్షిణ భారతదేశాన్ని పరిపాలించిన పల్లవులకు ఇది రాజధాని. పల్లవులు తమ పరిపాలన కాలంలో ఎన్నో దేవాలయాలు నిర్మించారు. పల్లవుల కాలంలో మహాబలిపురంలో ఉన్న ఓడ రేవు చాలా ప్రాముఖ్యత సంతరించుకున్నది. కంచిని పాలించిన పల్లవ మహేంద్రవర్మ గొప్పవిద్వాంసుడు మరియు సాహితివేత్త. ఈయన పరిపాలనా కాలంలో కంచిని సందర్శించిన హుయాన్ సాంగ్ నగర చుట్టుకొలత 6 మైళ్ళు ఉన్నదని, ప్రజలు ధైర్యవంతులు మరియు దయగలవారని వర్ణించాడు. బుద్ధుడు కూడా కంచిని సందర్శించాడు. అప్పటి కాలంలో కాంచీపురం విద్వాంసులను తయారు చేయండంలో, విద్యాబోధనలో కాశి అంతా ప్రాముఖ్యం పొందింది. క్రీ.పూ.రెండవ శతాబ్ధంలో పతంజలి వ్రాసిన మహాభాష్యాలలో కూడా కంచి యొక్క ప్రస్తావన ఉన్నది. మణిమెక్కళ్ అనే తమిళ కవి, పెరుమపంత్రు అనే మరో తమిళ కవి తమ సాహిత్యంలో కంచిని వర్ణించారు. క్రీ.శ.మూడవ శతాబ్దం నుండి తొమ్మిదో శతాబ్ధం వరకు పాలించిన పల్లవరాజులు తమ రాజ్యాన్ని విస్తరించి ఉత్తరాన కృష్ణా నది నుండి దక్షిణాన కావేరి వరకు పాలించారు. పల్లవుల తరువాత కంచిని చోళులు పదవ శతాబ్దం నుండి 13వ శతాబ్దం వరకు పరిపాలించారు. ఆ తరువాత విజయ నగర రాజులు 14 నుండి 17 శతాబ్ధం వరకు పరిపాలించారు. ఏకాంబరేశ్వర ఆలయంలోని 192 అడుగుల గాలి గోపురాన్ని, వెయ్యి స్తంభాల మండపాన్ని, వరదరాజ స్వామి దేవాలయంలోని శిల్పకళాచాతుర్యం విజయనగర రాజుల కాలంలో జరిగింది. విజయనగర రాజుల తరువాత కంచి ఆంగ్లేయుల హస్తగతం అయ్యింది. ఈస్టిండియా కంపెనీ గవర్నర్ జనరల్ రాబర్ట్ క్లైవ్ వరదరాజ పెరుమాళ్ కు ఒక హారాన్ని బహుకరించాడని దానిని క్లైవ్ మకరకండి అని పిలుస్తారు. కంచి హిందువులకే కాక బౌద్ధులు, జైనులకు కూడా తీర్థ స్థలం.\n\n4. దేవాలయాలు\n4. 1. ఏకాంబరేశ్వర దేవాలయం\n\nఏకాంబరేశ్వర దేవాలయ ప్రాసాదం\n\nకంచిలో ఉన్న ఏకాంబరేశ్వర ఆలయం పంచభూత క్షేత్రాలలో ఒకటి. ఏకాంబరేశ్వరుడు భూమిని సూచిస్తాడు. ఈ దేవాలయంలోని ప్రధాన దైవం శివుడు. ఆలయంలో నాలుగు వైపులా నాలుగు గాలి గోపురాలు ఉన్నాయి. ఒక్కొక్క గాలి గోపురం ఎత్తు 57 మీటర్లు. దేవాలయం లోపలి మండపంలో వెయ్యి స్థంభాలు ఉన్నాయి. ఆలయంలో 1,008 శివలింగాలు ప్రతిష్టించబడి ఉన్నాయి. ఈ దేవాలయంలో ఉన్న 3,500 సంవత్సరాల వయస్సు కల మామిడి వృక్షంలోని నాలుగు కొమ్మలు నాలుగు రకాల రుచిగల పళ్ళు కాస్తాయి. సంతానంలేని దంపతులు ఈ చెట్టు క్రిందపడే పండు పట్టుకొని ఆ పండుని సేవిస్తే సంతానం కలుగుతుందని ఇక్కడి ప్రజల నమ్మకం. ఈ క్షేత్రం 108 వైష్ణవ దివ్యక్షేత్రాలలో ఒకటి. తిరునిలథింగల్ తుండం అనే మహవిష్ణువు సన్నిధి ఉన్నది. ఇతిహాసం ప్రకారం పార్వతీదేవి ఇక్కడ ఉన్న మామిడి వృక్షం క్రింద తపస్సు చేసిందని, శివుడు పార్వతిని పరిక్షించదలచి అగ్నిని పంపాడని, అప్పుడు పార్వతి విష్ణువును ప్రార్థించగా విష్ణువు అగ్నిని చల్లార్చడానికి శివుని తలమీద ఉన్న చంద్రుని చల్లని కిరణాలు ప్రసరింపజేశాడు. తరువాత శివుడు పార్వతి మీదకు గంగని ప్రవహింప జేయగా, పార్వతి గంగని ప్రార్థించి, వారిద్దరు శివుడి భార్యలని చెప్పగా గంగ పార్వతికి హాని జరపలేదు. తరువాత పార్వతి అక్కడ మట్టితో ఒక శివలింగం చేసుకొని ఆ లింగంతో ఐక్యం అయిపోయింది. ఇక్కడ ఉన్న విష్ణువుని వామనమూర్తిగా పూజిస్తారు.\n4. 2. కామాక్షి దేవాలయం\n\nకంచి కామాక్షి అమ్మవారు\n\nకామాక్షి ఆలయ గోపురం\n\nపార్వతిదేవి కంచి పట్టణంలో కామాక్షిగా పూజలు అందుకొంటున్న ఈ కంచి కామాక్షి దేవాలయం చాలా ప్రసిద్ధమైనది. ఆదిశంకరులు ఇక్కడ ఉన్న కామాక్షి దేవికి పూజలు జరిపారు. మధుర మీనాక్షి, తిరువనైకవల్ లో ఉన్న అఖిలాండేశ్వరి, కాశీలో ఉన్న విశాలాక్షి దేవాలయాలవలే ఈ కామాక్షి దేవాలయం చాలా ప్రసిద్ధి పొందింది. కామాక్షి అమ్మవారు విగ్రహం యోగముద్రలో పద్మాసనముపై ఆసీనురాలై శాంతిని, సౌభ్రాతృత్వాన్ని వెల్లివిరిస్తూ ఉంటుంది. అమ్మవారు క్రింది హస్తాలతో చెఱకుగడ, మరియు తామర పుష్పాన్ని మరియు చిలుకను, పై చేతులతో పాశాన్ని, అంకుశాన్ని ధరించి ఉంటుంది. కంచి పట్టణంలో కామాక్షి అమ్మవారి దేవాలయం కాకుండా వేరే అమ్మవారి దేవాలయాలు లేవు. కామాక్షివిలాసం అనే ఇతిహాసం ప్రకారం ఇక్కడ అమ్మవారు శక్తి అంతా గ్రహించి మన్మధునిలో ఆవహింపజేస్తుందని, మరో ఇతిహాసం ప్రకారం రాజరాజేశ్వరి ఆసనంలో ఉండటం వల్ల ఈ అమ్మవారు సృష్టిలో ఉండే అన్ని శక్తులమీద తన ప్రభావం చూపుతుందని చెబుతారు. కామాక్షి అమ్మవారు మామిడి చెట్టు క్రింద మట్టితో శివలింగాన్ని ప్రతిష్టచేసి ఈశ్వరుని పాణి గ్రహణం చేసిందని చెబుతారు. ఇక్కడ అమ్మవారు చాల ఉగ్రతతో ఉండి బలులు తీసుకొంటూ ఉంటే ఆదిశంకరాచార్యులు అమ్మవారి ఉగ్రత తగ్గించే శ్రీచక్రాన్ని ప్రతిష్టించారు. శ్రీచక్రానికే పూజలు జరుగుతాయి.[1]\n\n',tourism
'పశ్చిమ కనుమల పర్వత శ్రేణుల్లో తుంగ మరియు భద్ర నదుల జన్మస్థలంగా.. అత్యంత ఎత్తులో ఉండే పర్వ శ్రేణులతో, ప్రకృతి రమణీయ దృశ్యాలు కలిగిన కెమ్మనగుండి, కుద్రేముఖ్ కొండల సౌందర్యంతో, మాణిక్యధార, కల్లథిగిరి జలపాతాల పరవళ్లతో... భారతదేశంలోనే మొట్టమొదటగా కాఫీ తోటలు పెంచబడ్డ ప్రాంతంగా.. పర్యాటకులకు నేత్రానందం కలిగింపజేస్తున్న ప్రాంతమే \"చిక్‌మగళూరు\".\n\nకర్ణాటక రాష్ట్రంలోని ప్రముఖ జిల్లాగా, పట్టణంగా పేరుపొందిన చిక్‌మగళూరు పర్వత సౌందర్యాలకు, ప్రకృతి పచ్చగా పరచుకున్న కొండలకు, శంకరాచార్యుల అద్వైత భావనలకు, హొయసల రాజుల రాజసానికి, కుద్రేముఖ్, భద్ర అభయారణ్యాల వన్యప్రాణి సంరక్షణా కేంద్రాలకు.. మల్లెమొగ్గల్లాంటి నీటి తుంపరలతో జలజలా పారే జలపాతాలకు.. ఇలా ఒకటేమిటి లోకంలోని సమస్త ప్రకృతి సౌందర్యానికి పట్టుగొమ్మలాగా వెలుగొందుతోంది.\n\nచిక్‌మగళూరు అనే పేరు జిల్లా రాజధాని చిక్‌మగళూరు పట్టణం నుండి వచ్చింది. చిక్‌మగళూరు అంటే కన్నడ భాషలో చిన్న కూతురు ఊరు అని అర్థం. సేక్రపట్న రాజైన రుక్మాంగద చిన్న కూతురుకు కట్నంగా ఇవ్వబడడం వల్ల ఈ పట్టణానికి చిక్‌మగళూరు అని పేరు వచ్చిందని చెబుతుంటారు. రుక్మాంగద పెద్ద కూతురు పేరు మీద చిక్‌మగళూరుకు 5 కి.మీ దూరంలో హిరెమగళూరు ఉంది.\nముత్యాల జల్లు కురిసే..!\nచిక్‌మగళూరు మాణిక్యధార, కళ్ళహతిగిరి, హెబ్బె, శాంతి, హనుమాన్ గుండి, కదంబి జలపాతాలకు కూడా నిలయం. మాణిక్యధార జలపాతం బుడాన్ గిరి దత్తాత్రేయ పీఠానికి దగ్గర్లో ఉంటుంది. ఈ జలపాతంలో పైనుంచి పడే నీరు ముత్యాల జల్లు పడుతున్నట్లు పర్యాటకులకు అమితానందాన్ని...\n\n\nచిక్‌మగళూరు కర్ణాటక రాష్ట్ర రాజధాని బెంగళూరు నుండి 251 కి.మీ దూరంలో \"బాబా బుడన్‌ కొండల\" మధ్య అభయారణ్యాలలో నెలవై ఉంది. కర్ణాటక రాష్ట్రంలోనే అత్యున్నత పర్వత శిఖరం \"ముల్లాయనగిరి కొండలు\" ఈ ప్రాంతంలోనే సముద్రమట్టానికి 1926 మీటర్ల ఎత్తులో ఉన్నాయి. ఈ జిల్లాలో భద్ర, తుంగ, హేమవతి, నేత్రావతి, వేదవతి నదులు సంవత్సరం పొడవునా ప్రవహిస్తుంటాయి.\n\nఈ ప్రాంతంలోని ప్రముఖ పర్యాటక ప్రాంతాల విషయానికి వస్తే...\n\nకెమ్మనగుండి : బాబా బుడన్ కొండల మధ్య చిక్‌మంగళూరు పట్టణానికి 55 కిలోమీటర్ల దూరంలో కెమ్మనగుండి పర్వత కేంద్రం ఉంది. ఈ ప్రాంతంలో వాడేయార్ రాజు కృష్ణరాజ వాడేయార్ వేసవి విడిది చేసేవారు కాబట్టి ఈ పర్వతశ్రేణులను కేఆర్ కొండలు అని కూడా పిలుస్తుంటారు. సముద్ర మట్టానికి 1,434 మీటర్ల ఎత్తులో దట్టమైన అరణ్యాల మధ్యలో ఉన్న ప్రాంతం.. సంవత్సరం పొడవునా సెలయేటి గలగలతో నిత్యశోభితంగా ఉంటుంది.\n\nఅనేక రకాల పూల తోటలతో, ముఖ్యంగా గులాబీ తోటలతో, కొండ లోయలతో ఉండే ఈ పర్వత కేంద్ర సౌందర్యం వర్ణణాతీతం. ఇక ట్రెక్కింగ్ ఇష్టపడేవారికి ఈ కెమ్మనగుండి పర్వత ప్రాంతం నుంచి అనేక మార్గాలు కూడా ఉన్నాయి. ఇక్కడి వివిధ ప్రాంతాల నుంచి సూర్యాస్తమయాన్ని తప్పక చూడాల్సిందే..! ఈ పర్వతం నడిబొడ్డు నుంచి పది నిమిషాల దూరంలోగల \"జెడ్ పాయింట్\" పశ్చిమ కనుమలలోని శొల గడ్డి భూముల సౌందర్యం మాటల్లో చెప్పలేనిది.\n\nకుద్రేముఖ్ : ఈ ప్రాంతం చిక్‌మగళూరుకు 95 కిలోమీటర్ల దూరంలో నైరుతీ దిశలో ఉంది. ఈ పర్వతశ్రేణులు గుర్రం ముఖం ఆకారంలో ఉండటంవల్ల వాటికి కుద్రేముఖ్ అనే పేరువచ్చింది. ఈ పర్వత కేంద్రంలోనే కుద్రేముఖ్ జాతీయవనం ఉంది. అరేబియా సముద్రంవైపు ఉన్న ఈ పర్వత శ్రేణులు లోతైన లోయలతో, ఎత్తైన శిఖరాలతో చాలా సుందరంగా ఉంటాయి.\n\nముల్లయనగిరి : ఇది బాబు బుడాన్ కొండలలో ఒక భాగం. ఈ కొండ చిక్‌మగళూరు పట్టణానికి 16 కిలోమీటర్ల దూరంలో ఉంటుంది. సముద్ర మట్టానికి 1930 మీటర్ల ఎత్తులో ఉండే ఈ పర్వత శ్రేణులు కర్ణాటక రాష్ట్రంలోనే ఎత్తైన పర్వత శ్రేణులుగా పేరుగాంచాయి. ఈ పర్వత శిఖరం సూర్యాస్తమయం వీక్షించేందుకు ప్రసిద్ధిగాంచింది. ముల్లయనగిరి కొండల నుంచి ఆకాశం నిర్మలంగా ఉన్న రోజులలో అరేబియా సముద్రం కనిపిస్తుంది. పర్వాతారోహకులకు ఇదో మంచి అనువైన ప్రదేశం కూడా.\n\nదత్తపీఠం లేదా బాబా బుడాన్ గిరి : చిక్‌మగళూరుకి ఉత్తరంలో బాబా బుడాన్ కొండలు ఉన్నాయి. వీటికి \"చంద్ర ద్రోణ పర్వత\" అనే పేరు కూడా ఉంది. చాలా పురాత చరిత్ర కలిగిన ఈ కొండలు.. హిమాలయా పర్వతాలకు, నీలగిరి కొండలకు మధ్య ఉన్న ఎత్తయిన కొండలలో ఒకటిగా ఇవి పేరుగాంచాయి. ఈ కొండకు 150 సంవత్సరాల క్రితం నివసించిన ముస్లిం ఔలియా మరియు సూఫీ అయిన బాబా బుడాన్ (దాదా హయాత్ కలందర్) వల్ల దత్తపీఠం అనే పేరు వచ్చినట్లు స్థానికుల కథనం.\n\nచిక్‌మగళూరు మాణిక్యధార, కళ్ళహతిగిరి, హెబ్బె, శాంతి, హనుమాన్ గుండి, కదంబి జలపాతాలకు కూడా నిలయం. మాణిక్యధార జలపాతం బుడాన్ గిరి దత్తాత్రేయ పీఠానికి దగ్గర్లో ఉంటుంది. ఈ జలపాతంలో పైనుంచి పడే నీరు ముత్యాల జల్లు పడుతున్నట్లు పర్యాటకులకు అమితానందాన్ని కలిగిస్తుంది.\n\nకెమ్మనగుండి పర్వత కేంద్రానికి పది కిలోమీటర్ల దూరంలో ఉండే కళ్ళహతిగిరి జలపాతానికి కాళహస్తి జలపాతం అని కూడా పిలుస్తుంటారు. 122 మీటర్ల ఎత్తులోని చంద్ర ద్రోణ పర్వతం నుంచి వచ్చిపడే ఈ జలపాతం చాలా రమణీయంగా ఉంటుంది. జలపాతం రాళ్లమధ్య శివుడిగా పూజింపబడే వీరభద్ర దేవాలయం కూడా ఉంది.\n\nఅదే విధంగా కెమ్మనగుండి పర్వత కేంద్రానికి పది కిలోమీటర్ల దూరంలోనే ఉన్న మరో జలపాతం హెబ్బె. 168 మీటర్ల ఎత్తునుంచి దుమికే ఈ జలపాతం దొడ్డ హెబ్బ జలపాతంగా, చిక్క హెబ్బె జలపాతంగా రెండు రకాలుగా పడుతుంటుంది. అలాగే కెమ్మనగుండి నుండి జెడ్ పాయింట్కి వెళ్లే మార్గంలో శాంతి జలపాతం కూడా చూపరులను ఇట్టే ఆకర్షిస్తుంది.\n\nహనుమాన్‌ గుండి జలపాతం కలసాకి 32 కిలోమీటర్ల దూరంలో ఉంటుంది. ఈ జలపాతంనుండి పడే నీటివల్ల వంద అడుగుల ఎత్తుకంటే ఎత్తయిన సహజ శిలలు ఏర్పడి పర్యాటకులకు అమితానందాన్ని కలుగజేస్తున్నాయి. ఇక చివరగా కుద్రేముఖ్ జాతీయ ఉద్యానవనం వద్దనుండి కదంబి జలపాతం కూడా వీక్షకుల మనసులను రంజింపజేస్తుంది.\n\nఅలాగే... ఆది శంకరాచార్యులు అద్వైత ధర్మప్రచారానికి స్థాపించిన మొట్టమొదటి మఠమైన శారదా పీఠానికి నిలయమైన \"శృంగేరి\", \"హొరనాడు\", మధ్వాచార్యులు ద్వైత సిద్ధాంతాన్ని బోధించిన \"కలప\", హిందూ ముస్లింలు సమానంగా పవిత్రంగా పూజించే \"గురు దత్తాత్రేయ మరియు బాబా బుడాన్ స్వామి దర్గాహ్\", హొయసల రాజులచే నిర్మించబడ్డ \"అమృత్‌పుర\", \"బేలవాడి\" దేవాలయం... తదితర పుణ్యక్షేత్రాలు కూడా చిక్‌మగళూరులో చూడదగ్గ పర్యాటక ప్రాంతాలే...!!\n\n\n\n',tourism
'బృహదీశ్వరాలయం గాలి గోపురం. చాలా అద్భుతమైన కట్టడం. ఆకాశానికి నిచ్చెన వేసినట్టుండే ఈ గోపురం ఒకటవ రాజ రాజ చోళుడు నిర్మించిన కట్టడం ఇది.\nపైన ఇచ్చింది వికీ ఫోటో. క్రింద ఇచ్చింది తను తీసిన ఫోటో.పైన ఇచ్చిన వికీ ఫొటోనే ఇక్కడ బంగరు వర్ణంలో మెరిసిపోతున్నది. హ్యూమన్ పవర్ కి నిదర్శనమైన ఈ గోపురం ఆధ్యాత్మికం గా నాకు ఏమంత ఆసక్తి కాక పోయినా ఆ ఆర్కిటెక్చర్ అద్భుతానికి సలాం.\nచెన్నై బీచ్ రోడ్డు. అందులోనూ చెన్నై మౌంట్ రోడ్డు, బీచ్ రోడ్డు చాలా బాగుంటాయి. ఓ మబ్బు పట్టిన సాయంత్రం నాలుగు గంటల వేళ తీసిన ఫోటో ఇది. కెమెరా అస్సలు బాలేదు. తను తీసిందే ఇది కూడా. అయినా బాగా వచ్చింది. \nఇది నెట్ లోది. \'పార్థసారధి స్వామి\'. ట్రిప్లికేన్ ఆలయం. తనకి చాలా ఇష్టం. \'మా అన్నయ్య\' అంటాడు. :-)\nఅసలు మూల విరాట్ పేరు \'వెంకట కృష్ణన్\'. ఉత్సవ విగ్రహం పేరు \'పార్థసారధి స్వామి\'.\nఈ రోజు ధనుర్మాసం. ఇక్కడ ధనుర్మాసం బాగా చేస్తారు.\nఐ లవ్ హ్యూమన్ పవర్. బట్ ఐ ఆక్సెప్ట్ ది డివైన్. బికాజ్ హి ఈజ్ దేర్.\n',tourism
'తమిళనాడు దేవాలయాలకు ప్రసిద్ధి. ఆ దేవాలయాల్లో బృహదీశ్వరాలయం పెద్దది, ప్రముఖమైనది. ఈ ఆలయాన్ని మొదటి రాజ రాజ చోళుడు (క్రీ.శ985-1014) నిర్మించాడు. ఈ ఆలయం దక్షిణాదిన దేఎవాలయ విమాన నిర్మాణానికి, తమిళ శిల్ప కళా నైపుణ్యానికి పరాకాష్టగా చెప్పవచ్చు. ద్రవిడుల నిర్మాణాల విమానాల్లో అతి పెద్దది. అప్పట్లో ఈ ఆలయాన్ని మొదటి రాజరాజ చోళుని పేరున రాజరాజేశ్వరాలయంగా పిలిచేవారు. కాలక్రమాన తరువాతి రాజుల పాలన కాలంలో పలు మార్పులు చెంది నేడు బృహదీశ్వరాలయంగా పేరుగాంచింది. వాస్తు, శిల్ప, చిత్రలేఖన తదితర కళలన్నీ అద్భుతంగా అలరారుతున్న ఉత్తమ సంగమ ప్రాంతం ఈ ఆలయ ప్రాంగణం.\n\nవిశాలమైన ఈ ఆలయానికి చేరడానికి మూడు ద్వారాలున్నాయి. మొదటి ద్వారం (ప్రవేశ ద్వారం) కేరళాంతకన్, రెండవ ద్వారం రాజరాజన్ తిరువనల్, మూడో ద్వారం తిరువానుక్కన్ తిరువనల్. ఇది మన రాష్ట్రంలోని లేపాక్షి బసవన్న తరువాత అంత భారీ విగ్రహం. ఈ నంది మండపాన్ని చోళ రాజుల తర్వార పరిపాలించిన నాయక రాజులు, మరాఠాలు అందమైన నగిషీలతో చింత్రించిన చిత్రాలను అద్భుత రీతిలో మలిచారు. ఈ మహానందికి ఎదురుగా ప్రధాన ఆలయం ఉంది. ఈ ఆలయం పై భాగం మహాముఖ మండపాలతోఅ నాలుగు అంతస్తులతో ఉంది. ఆలయ ప్రధాన ద్వారం తూర్పుకు ఉండగా పడమర, ఉత్తర, దక్షిణ దిశల్లో కూడా ద్వారాలున్నాయి. గర్భ గుడిలో చలా పీద్ద లింగ పీఠమూ, దాని మీద అతిపెద్ద లింగమూ ఉన్నాయి. ఇంత అందమైన, పెద్దదిగా ఉన్న లింగము దేశంలో ఇక్కడే చూస్తాము. రెండు గోడల మధ్య రెండు అంతస్తులలో ప్రదక్షిణ మార్గం ఉంది. నాలుగువైపుల ద్వారాలున్న ఈ ఆలయం చతుర్ముఖం లేక సర్వతోభద్రంగా ఉన్న ఆలయంగా వర్ణిస్తారు శిల్పులు.\n\nఆలయ బయటి ద్వారాల ప్రక్కల ఎత్తైన ద్వారపాలకుల విగ్రహాలున్నాయి. బయటి గోడల నిలువు గూళ్ళపైనా, రెండవ స్తంభాల గోడలపైనా పెద్ద శాల ఉంది. మధ్య ఉన్న నిలువి గూళ్ళపైన పంజరాలున్నాయి. ద్వారానికి అటు, ఇటు వైపున ఉన్న నిలువు గూళ్ళను దేవకోస్టాలుగా తీర్చిదిద్ది వాటితో అందంగా చెక్కిన దేవతామూర్తుల విగ్రహాలు ప్రతిష్టించారు. ఈ దేవతా మూర్తుల అవతార గాధలను శిల్పాలుగా సూక్ష్మరూపంలో చెక్కి అక్కడ ఉంచడం ఈ దేవాలయం ప్రత్యేకత. క్రింద గర్భాలయం గోడలో దక్షిణాన కూర్చున్న శివుడు, పడమతివైపున నటరాజు, ఉత్తరాన దేవీమూర్తులు ఉన్నారు. అంతేకాక ప్రదక్షిన్ళ మార్గం లోపలి గోడ మీద, కుడ్య స్తంభాల మీద వర్ణచిత్రాలను అద్భుతంగా చిత్రించారు. ఈ వర్ణ చిత్రాలలో శివుడు త్రిపురాసురుడిని సంహరించిన కథ, నటరాజుని పూజిస్తున్న రాజు, ఇంకా పక్షులు, అందమైన లతలు, నాట్య భంగిమలతో ఉన్న నాట్యకతెలువంటి పలుచిత్రాలు మనల్ని అబ్బురపరుస్తాయి. ఈవిధంగా సర్వకళాశోభితమై, సంస్కృత, తమిళ శాసనాలున్న చారిత్రాత్మక ప్రసిద్ధ దేవాలయంగా అలరరుతోందీ బృహదీశ్వరాలయం. ఇదే ప్రాకారం లోపల మహానందికి ఉత్తరంగా బృహదీశ్వరీ అమ్మవారి ఆలయం ఉంది. దక్షిణ దిక్కునున్న ఈ ఆలయ విమానం మీద విశాల  శిఖరమూ, ఎదురుగా  మండపాలున్నాయి. అక్కడే అందమైన వర్ణచిత్రాలున్నాయి. ఆ పక్కనే దక్షిణాముఖుడై నటరాజ విగ్రహం జీవకళ ఉట్టిపడుతూ ఉంది. ప్రధానాలయం బృహదీశ్వరాలయానికి ఆగ్నేయాన వినాయకుడి గుడి, వాయువ్య దిశన సుబ్రహ్మణ్య ఆలయం, తూర్పుముఖంగా ఉన్నాయి. ఈ ఆలయాన్ని మొదటి రాజరాజచోళుడు ప్రారంభించినా తరువాత వచ్చిన వివిధ పాలకులు, రాజులు అభివృద్ధిపరిచారు. ఈ ఆలయానికి ఏ దేవాలయానికీ లేని ఒక ప్రత్యేకత ఉంది. కుల, మత, వర్గ భేదం లేకుండా అందరూ ఈ ఆలయాన్ని దర్శించాచ్చని ఇక్కడ ఒక ప్రకటన కూడా ఉంది. విదేశీఉలు కూడా ఈ ఆలయాన్ని దర్శించవ్చ్చు. ప్రధానాలయం ఉత్తర దిశలో పైభాగాన స్వమి అభిషేక జలం బయతికి వచ్చే నాళం ఉంది. దాని ఉదిట శివుని మూల భృత్యుడైన చండికేశ్వరుడి ఆలయం ఉంది. ఈ స్థానంలో చండికేస్వరుని ఉంచడం అనేది ఇక్కడినుండే ప్రారంభం అయినట్లు చరిత్రకారుల అభిప్రాయం.\n\nతంజావూరులో పెద్ద ఆలయం తర్వాత చూడతగ్గ ప్రదేశాలున్నాయి. వాటిలో సరస్వతీ మహల్ గ్రంధాలయం ముఖ్యమైనది. ఈ గ్రంధాలయంలో పురాతన తాళపత్ర గ్రంధాలు, ఆనాటి వర్ణచిత్రాలు, చోళ, నాయక, మరాఠా రాజులు వాడిన ఆయుధాలు, వేలాది రాతప్రతులు, భారత, యూరోపియన్ భాషలకు సంబంధించిన గ్రంధాలు, అముద్రిత గ్రంధాలునాయి. ఒక్క మాటలో చెప్పాలంటే ఈ గ్రంధాలయం ఓ పెద్ద  విజ్ఞాన భాండాగారం. చరిత్ర అధ్యయనకారులకు, విజ్ఞాన పిపాసులకు ఈ గ్రంధాలయం ఒక వరం.\n\nతంజావూరులో తరువాత చూడతగ్గది అద్బుతమైన పెద్ద కోట ప్యాలెస్. 14వ శతాబ్దంలో పరిపాలించిన నాయక, మరాఠా రాజులు ఈ ప్యాలెస్ ను ఒకరితర్వాత మరొకరు గొప్పగా తీర్చిదిద్దారు. దాదాపు 110 ఎకరాల్లో ఈ ప్యాలెస్ విస్తరించి ఉంది. పర రాజుల దాడులలో రక్షణకు ఉపయోగించే రహస్య భూమార్గాలు, లోపల అనేక టన్నెల్స్ ఇక్కడ ఉన్నాయి. ప్యాలెస్ పై భాగంలో రాజులు ఆనాడు యుద్ధాల్లో వాడిన కృపాణాలు, కత్తులు, బాకులు, ఇంకా గృహోపకరణాలతో నిండిన మ్యూజియం ఉన్నాయి.\n\nతంజావూరుకు 11 కి.మీ. దూరంలో తిరువాయుర్ అనే గ్రామం ఉంది. సంగీత వాగ్గేయకారుడు త్యాగరాజస్వామి వారు నివశించిన గ్రామం ఇదే. ఇక్కడే కావేరి నది పారుతుంది. ఈ నదీ తీరాన ఈ గ్రామంలోనే త్యాగరాజస్వామి సమాధి ఉంది. ఈ సమాధి ప్రాంగణంలోనే ప్రతి సంవత్సరం ఆయన ఆరాధనోత్సవాలు ఘనంగా జరుపుతారు.\n\nతంజావూరు వెళ్ళడానికి చెన్నై నుండి రైలు, బస్సు సౌకర్యాలు ఉన్నాయి.\n',tourism
'ఈ మద్య నా మిత్రుడొకడు వూరు వెళ్ళివస్తూ వస్తూ చీరాలలో ట్రాఫిక్ ఆగినప్పుడు ఓ గుడి గోపురాన్ని ఫోటో తీసుకొచ్చాడు. మీరుచూస్తున్నది అదే. ఆది ఏ దేవాలయమో నాకుగాని, అతనికి గాని తెలియదు. ఈ చిత్రాన్ని చూస్తున్నప్పుడల్లా నా అనుభవాలు రాయాలనిపిస్తుంది. చివరికి ఇప్పటికి తీరికదొరికింది.\nనేను 1వ తరగతి నుండి 5 తరగతివరకు పట్టిసీమ - కొవ్వూరు (పశ్చిమ గోదావరి జిల్లా)మద్య జరిగింది. గోదావరీ తీరం వైషణవానికి ప్రసిద్దిచెందిన చరిత్ర వున్నప్పటికి వివిధ ఇతర దేవాలయాలు వుండాటాం విశేషమే అనిపిస్తుంది.పోలవరంలో నడీస్వరునికొండ, పాండు రంగడికొండ, రామలయము, పట్టిసీమలో గోదవరి నదిమద్యలోవున్న శివాలయం బహు ప్రసిద్ది చెందినదే. గూటాల ఆంజనేయుడి గుడి కొవ్వూరు వేణుగొపాల గుడి, గోవుపాదాలరేవు ఇలా కొన్ని.ద్వారకా తిరుమల(చిన్న తిరుపతి), హనుమాణ్ జంక్షన్(పెద్ద విగ్రహం) ఆంజనేయుడి గుడి, అమరావతిలో ద్యానంజనేయ విగ్రహం, పొన్నురులో నల్లరాతి అంజనేయుడి విగ్రహం, కోటిలింగాలు, అమరావతిలో శివాలయం, మంగలగిరిలో పానకాలస్వామి, బాసరలోని సరస్వతి ఏఅలయం, కృష్ణా, గుంటూరు జిల్లాలోని కొన్ని దేవాలయాల పేర్లు నాకు గుర్తుకు రావటంలేదు అద్భుత శిల్ప సంపద అన్నవరం సత్యనారాయణ స్వామి, సింహాచలం, ఇలా నేను సందర్శించిన దేవాలయాలు జ్ఞాపకానికి వచ్చాయి.\nఇవేకాకమద్యప్రదేశ్‌లోని మయ్యర్ కొండ చాలా ఎత్తుగాను, ఏటవాలుగాను వుండే క్షేత్రం ఆ ప్రాంతంలో సుప్రసిద్దమైనదే. బదరీనాద్ వెళ్ళినప్పుడు హోరున వర్షం మరచిపోలేనిది.ఆగ్రా ఢిల్లీల మద్యవున్న మథురై కృష్ణుడి దేవాలయానికి వెళ్ళినప్పుడు పోగొట్టుకున్న స్వెట్టరు అప్పుడప్పుడు నా ఆల్బంలోని ఫొటొలలో కనిపించి గుర్తుచేస్తుంది. డిల్లీలోని బిర్లా దేవాలయంలో అద్దాలమద్య వున్న కృష్ణుడు, లక్స్మీనారయణ దేవాలయంలో కనిపించే పాలరాతి కట్టడాలు అప్పుడప్పుడూ అనంతమైన సంస్కృతిని గుర్తుచేస్తునేవున్నాయి.\n\n',tourism
'విహార యాత్రలకు వెళ్లాలనుకునేవారు ఎక్కువగా పొరుగు రాష్ట్రాలైన కర్నాటక, తమిళనాడులపై దృష్టి సారిస్తారు. తమిళనాడు సంగతి అలా ఉంచితే కర్నాటకలో పలు సందర్శనీయ ప్రాంతాలున్నాయి. ముఖ్యంగా శ్రావణ బెళగొళ. ఈ పేరు వినగానే గోమటేశ్వరుడి విశాలమైన, అతి ఎత్తైన విగ్రహం నగ్నరూపంలో పర్యాటకుల కళ్ల ముందు దర్శనమిస్తుంది.\n\nఇంద్రగిరి, చంద్రగిరిగా పేరుగాంచిన రెండు చిన్న పర్వతాల మధ్య ఈ భారీ విగ్రహం ఏర్పాటు చేసి ఉంటుంది. ఈ విగ్రహం ప్రతిష్టించిన ప్రదేశానికి సమీపంలో ఒక పెద్ద చెరువు ఉంది. ఇంద్రగిరి పర్వతంపై ఈ శ్రావణ బెళగొళ నిర్మతమై ఉన్నది. ఒకే శిలను చెక్కడం ద్వారా 58 అడుగుల గోమటేశ్వర విగ్రహాన్ని రూపొందించారు.\n\nఇది ఎంత విశాలమైందో చెప్పాలంటే విగ్రహం పెదవులను గమనించాల్సి ఉంటుంది. ఆ గోమటేశ్వరుడి పెదాలపై ఒక వ్యక్తి ఐదారడుగుల విస్తీర్ణంలో హాయిగా పడుకోవచ్చు. ఈ మూర్తిని దర్శించుకోవాలంటే నాలుగు వందలకుపైగా మెట్లు ఎక్కాల్సి ఉంటుంది.\n\nఈ విగ్రహాన్ని శిల్పకళలో అద్భుతమైన నమూనాగా వర్ణిస్తారు. దీనిపై లతలను, తీగలను ఎంతో బాగా తీర్చిదిద్దారు. ఇక్కడ ఐదొందలకు పైగా శిలాశాసనాలున్నాయి. ఇంద్రగిరి పర్వతం నుండి తొంగి చూస్తే నగర అందాలు కనువిందు చేస్తాయి. ఇక్కడి నుంచి చంద్రగిరి స్పష్టంగా కనిపిస్తుంది.\n\nశ్రావణ బెళగొళలోని ఈ మహాబలి విగ్రహాన్ని జనర్ థల్ సేనా, తత్వవేత్త ఛవుందరాయలు తయారు చేయించారు. దీనికి నలువైపులా వ్యాపించిన నగరం చిన్నగా ఉన్నప్పటికీ ఇక్కడ ఉన్న మఠాలు, శిల్ప కళాఖండాల కారణంగా ఒక ముఖ్య ఆకర్షణ కేంద్రంగా మారింది. దీనితోపాటు ఇంకా మైసూర్ ప్యాలెస్ ఇతర ఎన్నో అందాలను ఆస్వాదించవచ్చు. ఎలాగూ శెలవులు వస్తున్నాయి కదా... ఓసారి వెళ్లి వచ్చే ప్రయత్నం చేయండి.\n',tourism
'పచ్చని చెట్లమధ్య తెల్లని మేఘాలు రాసి పోసినట్లుండే మేఘాలయకు వర్షాకాలంలో వెళ్లటం ఒక అందమైన అనుభూతి. రోడ్ల పక్కన ఉండే చెట్లు, దూరంగా కనిపించే కొండలమీద ఉన్న చెట్లు... ఇలా ప్రకృతి మొత్తం పచ్చని రంగుతో పెయింట్ వేసినట్లుగా ఉంటుందిక్కడ. ఇక వానాకాలంలో అయితే ఎటుచూసినా మేఘాల గుంపుతో మేఘాలకు ఆలయంగా, ప్రశాంతతకు చిహ్నంగా కనిపిస్తుంటుంది.\n\nభారతదేశపు ఈశాన్యప్రాంతంలో ఒక చిన్న రాష్ట్రమైన మేఘాలయ 300 కిలోమీటర్ల పొడవు, వంద కిలోమీటర్ల వెడల్పుతో పర్వతమయంగా ఉంటుంది. మేఘాలయకు ఉత్తరాన అస్సాం రాష్ట్ర సరిహద్దుగా బ్రహ్మపుత్ర నది.. దక్షిణాన షిల్లాంగ్ పట్టణం ఉంటుంది. ఇదే మేఘాలయ రాష్ట్ర రాజధాని కూడా...!\n\nమేఘాలయ వాతావరణం మరీ వేడికాదు, మరీ చల్లన కాదు. కానీ వర్షాలు మాత్రం భారతదేశంలోనే అత్యధికం. కొన్ని ప్రాంతాలలో 1200 సెంటీమీటర్ల వరకు వర్షపాతం నమోదవుతుంది. షిల్లాంగ్ దక్షిణాన ఉన్న చిరపుంజి పట్టణం ప్రపంచంలోనే అత్యధిక వర్షపాతం నమోదయ్యే ప్రాంతంగా గుర్తింపు పొందింది. ఆ దగ్గరలోని మాసిన్రామ్ కూడా అత్యధిక వర్షపాతం నమోదైనదిగా ప్రపంచ రికార్డును కలిగి ఉంది.\nఆసియాలోనే పరిశుభ్రమైనది..!\nబంగ్లాదేశ్ సరిహద్దుల్లోని మాలినోంగ్ గ్రామం కూడా మేఘాలయలో చూడదగ్గది. ఇది ఆసియాలోనే పరిశుభ్రమైన గ్రామంగా పేరుగాంచింది. రంగురంగులతో పూచే పూలు, చెట్ల కొమ్మల మీద విశ్రాంతి గృహాలు కలిగిన మాలినోంగ్... మేఘాలయలో తప్పక సందర్శించాల్సిన ప్రాంతాలలో ఒకటిగా...\n\n\nషిల్లాంగ్ సమీపాన ఉన్న \"ఉమియం\" సరస్సు మేఘాలయ రాష్ట్రంలో మూడోవంతు అటవీమయం. పశ్చిమాన \'గారో\' పర్వత శ్రేణులు, తూర్పున \'ఖాసి\', \'జైంతియా\' పర్వతశ్రేణులు ఉన్నాయి కాని ఇవి మరీ ఎత్తైనవి కావు. \'షిల్లాంగ్ శిఖరం\' అన్నింటికంటే ఎత్తైనది (1,965 మీటర్లు). పర్వతాలలో చాలా గుహలలో విలక్షణమైన \'స్టేలక్టైటు\', \'స్టేలగ్మైటు\' సున్నపురాయి ఆకృతులు దర్శనమిస్తుంటాయి.\n\nవర్షాలు ప్రారంభం అయిన తరువాత మేఘాలయలో పర్యాటకులు తప్పనిసరిగా వెళ్లే ప్రదేశం షిల్లాంగ్‌కు సమీపంలోగల చిన్న చిన్న గుట్టలు.. వాటి మధ్యలో రాళ్లు.. వాటి చుట్టూ పెరిగిన పెద్ద పెద్ద చెట్లు కలిగిన ప్రదేశమే. వీటిని ఖాశీ తెగకు చెందిన ఆదివాసీలు ప్రకృతి శక్తులను తృప్తిపరచేందుకు ప్రత్యేకంగా రూపొందించారని చెబుతుంటారు.\n\nషిల్లాంగ్ నుంచి చిరపుంజికి ప్రయాణమార్గం కళ్లకు కనువిందుచేసేలా హాయిగా సాగిపోతుంది. చిరపుంజికి వెళ్లే దారి పొడవునా బంగ్లాదేశ్ మైదాన ప్రాంతాలు, సుడులు తిరుగుతూ పర్వతాలను కప్పేసే పొగమంచు, గలగలమనే చప్పుళ్లతో చిన్న చిన్న జలపాతాలు.. ఎక్కడా ఒక్క క్షణమైనా రెప్ప వేయాలనిపించనీయకుండా చేసే ప్రకృతి సౌందర్యం ప్రతి ఎదనూ అలరిస్తుంది. \n\nచిరపుంజి వెళితే అక్కడ విశ్రాంతి తీసుకునేందుకు రిసార్టులు అందుబాటులో ఉంటాయి. ఇక ట్రెక్కింగ్‌కు గనుక సిద్ధపడినట్లయితే సహజసిద్ధంగా ఏర్పడిన వంతెనలను సైతం చూడవచ్చు. ఈ వంతెనలు ఒక్కోటి 200 సంవత్సరాల పురాతనమైనవి కాగా, ఇవి రబ్బరు చెట్లతో సహజసిద్ధంగా ఏర్పడినట్లు చెబుతుంటారు.\n\nబంగ్లాదేశ్ సరిహద్దుల్లోని మాలినోంగ్ గ్రామం కూడా మేఘాలయలో చూడదగ్గది. ఇది ఆసియాలోనే పరిశుభ్రమైన గ్రామంగా పేరుగాంచింది. మేఘాలయ టూరిజం డెవలప్‌మెంట్ ఫోరం ఈ గ్రామాన్ని పర్యాటక కేంద్రంగా తీర్చిదిద్దేందుకు చాలా శ్రమించింది. ఆ శ్రమ ఫలితమా అన్నట్లుగా నిజంగానే మాలినోంగ్ చాలా పరిశ్రుభంగా ఉంటుంది.\n\nరంగురంగులతో పూచే పూలు, చెట్ల కొమ్మల మీద విశ్రాంతి గృహాలు కలిగిన మాలినోంగ్... మేఘాలయలో తప్పక సందర్శించాల్సిన ప్రాంతాలలో ఒకటిగా స్థానం సంపాదించుకుంది. ఇక్కడి ప్రజలు కూడా ఎంతో మన్ననగా వ్యవహరిస్తుంటారు... అయితే తమను ఫొటోలు తీయటం మాత్రం వారికి అస్సలు ఇష్టం ఉండదు.\n\nషిల్లాంగ్ బారా బజార్‌లో స్త్రీల కోసం ప్రత్యేకంగా దుస్తులు దొరుకుతాయి. వీటిని లేసులు, పూసలతో అలంకరించుకుని అక్కడి ఖాసీ మహిళలు అత్యద్భుతంగా ధరిస్తారు. సరసమైన ధరల్లో అంటే.. 200 రూపాయల నుంచి, కొన్ని వేల రూపాయల విలువ చేసేవి కూడా ఇక్కడ దొరుకుతాయి.\n\nడాన్, బోస్కో మ్యూజియం, బారా బజార్, షిల్లాంగ్ శిఖరం, ఎలిఫెంట్ ఫాల్స్, సహజ వంతనెలు..... తదితరాలు మేఘాలయాలో ఇంకా చూడదగ్గ మరికొన్ని పర్యాటక ప్రాంతాలు. ఆహారం విషయానికి వస్తే.. ఇక్కడ చైనీస్, టిబెటన్, భారతీయ వంటకాలు లభిస్తాయి. ఇక్కడి పోలీస్ బజార్ ప్రాంతంలో చాలా హోటళ్ళున్నాయి. ఈ హోటళ్లన్నింటిలోనూ లభించే మొమోలను అక్కడివారు ఇష్టంగా తింటుంటారు.\n\nఎలా వెళ్లాలంటే... గౌహతి వరకూ విమానంలో వెళ్లి.. అక్కడి నుంచి రహదారి మార్గాలలో ప్రయాణించాల్సి ఉంటుంది. 13 వందల రూపాయల అద్దెతో రోడ్డు ప్రయాణం కోసం ట్యాక్సీలు దొరుకుతాయి. షేరింగ్ పద్ధతిలో అయితే మూడు వందలకు ఇటూ, ఇటూ అవుతుందంతే. ఇక షిల్లాంగ్‌లో తిరిగేందుకు కూడా ఈ షేరింగ్ ట్యాక్సీలే అనుకూలంగా ఉంటాయి.\n\n',tourism
'ఖజురహో మధ్యప్రదేశ్ రాష్ట్రం, ఛత్తర్ పూర్ జిల్లాలోని ఒక గ్రామం. ఢిల్లీకు 620 కి.మీ. దూరంలో గల ప్రాంతం.\n\nఇక్కడి నిర్మాణ సమూహాలు యునెస్కో వారిచే ప్రపంచ వారసత్వ ప్రదేశం గా గుర్తింపబడ్డాయి.\n\nఈ దేవాలయాలు, హిందూ మరియు జైన దేవాలయాల సమూహం. దీనికి ఆ పేరు సంస్కృతం భాషనుండి మూలంగా వచ్చినది. సంస్కృతంలో ఖజూర్ అనగా ఖర్జూరము.\n\nవిషయ సూచిక:\n1. చరిత్ర\n2. భౌగోళిక స్థానము\n3. ప్రస్తుత ప్రజానీకము\n4. ఖజురహో లోని శిల్పాలు మరియు శిల్పకళ\n5. ఇవీ చూడండి\n6. మూలాలు\n7. ఇతర పఠనాలు\n8. బయటి లింకులు\nఖజురహో దేవాలయాల సమూహము*\n భారత దేశం భారత్\nటైపు (ఎలాంటిది) \tసాంస్కృతిక\n\nరిఫరెన్సు \t240\nప్రాంతం† \tఆసియా మరియు ఆస్ట్రలేషియా లోని ప్రపంచ వారసత్వ ప్రదేశాలు\nవ్యవస్థాపన \t1986 \n\n1. చరిత్ర\n\n10 నుండి 12వ శతాబ్ద కాలం వరకు భారత దేశము లో ఈ ప్రాంతాన్ని పరిపాలించిన చండేలా అనే హిందూ రాజపుత్ర వంశస్థుల రాజధానిగా వర్థిల్లినది. ఈ దేవాలయాల సమూహాలు 950 నుండి 1050 మధ్య సుమారు నూరు సంవత్సరాల మధ్య కాలంలో నిర్మింపబడినవి. తరువాత కాలంలో చందేల రాజధాని మహోబా కు మార్చబడినది. అయినా మరి కొంత కాలం పాటు ఖజురాహో వెలుగొందినది.\n\nదీని చుట్టూ 8 ద్వారాలతో కూడిన కుడ్యం ఉన్నది. ప్రతి ద్వారము రెండు బంగారు కొబ్బరి కాండముల మధ్య ఉన్నది. సుమారు 8 చదరపు మైళ్ళ అంటే 21 చదరపు కిలో మీటర్ల విస్తీర్ణం లో 80 కి పైగా హిందూ దేవాలయాలు పరుచుకొని ఉన్నాయి. కాని ప్రస్తుతం 22 మాత్రమే చెప్పుకోదగినంత వరకు పునరుద్ధరించబడినాయి.\n\nఉత్తర భారతం లో ఇతర సాంస్కృతిక స్థానాల వలె ఖజురాహో దేవాలయాలు క్రీ.శ.1100-1400 ల మధ్య ముస్లిం చొరబాటు దారుల చేత నేలమట్టం కాలేదు. చాలా కాలపు నిర్లక్ష్యం తరువాత 19 వ శతాబ్దం లో బ్రిటీష్ వారు వీటిలో కొన్నింటిని కనిపెట్టారు. తవ్వకాలు మొదలు పెట్టారు.\n\nఖజురహో లోని లక్ష్మణ దేవాలయం. \n2. భౌగోళిక స్థానము\n\nఖజురహో 24.85° N 79.93° E స్థానము లో ఉన్నది. సరాసరి ఎత్తు 283 మీటర్లు (928 అడుగులు).\n3. ప్రస్తుత ప్రజానీకము\n\n2001 జనాభా లెక్కల ప్రకారం ఖజురాహో జనాభా 19,232. ఇందులో 52 శాతం పురుషులు, 48 శాతం స్త్రీలు. ఇక్కడ అక్షరాస్యత శాతం జాతీయ సగటు 59.5\% కంటే తక్కువ గా 53\% ఉన్నది. పురుషుల్లో అక్షరాస్యతా శాతం 62\%, స్త్రీలలో అక్షరాస్యతా శాతం 43\% ఉన్నది. ఖజురాహో లొ 6 సంవత్సరాల కంటె తక్కువ వయసు గలవారు 19 శాతము ఉన్నారు.\n4. ఖజురహో లోని శిల్పాలు మరియు శిల్పకళ\n\nకందారియా మహాదేవ దేవాలయం.\n\n5. ఇవీ చూడండి\n\n    * భారతదేశంలో దేవాలయాలు\n    * మధ్యప్రదేశ్ లో దేవాలయాలు\n    * ప్రపంచ వారసత్వ ప్రదేశం\n    * ఆసియా మరియు ఆస్ట్రలేషియా లోని ప్రపంచ వారసత్వ ప్రదేశాల జాబితా\n    * భారతదేశంలోని ప్రపంచ వారసత్వ ప్రదేశాల జాబితా\n\n',tourism
'అరుకులోయ --- బొర్రా గుహలు\nఅందరికి నమస్కారం.\nఅతి పురాతనమైన బొర్రా గుహలు చూసి వద్దాం రండి.\nట్రైన్ లొ అరుకు వెళుతుంటే బొర్రా స్టేషన్ వస్తుంది.\nఅక్కడ దిగితే నడిచి గుహలు దగ్గరికి వెళ్లవచ్చు.లేదంటే అక్కడ చాలా ఆటొలు,జీపులు వుంటాయి.అవి ఎక్కి వెళ్లవచ్చు.\nఇక్కడె గోస్తనీ నది ప్రవహిస్తుంది చూడవచ్చు.అది మంచి సీనరి.బయట ఎంత వెచ్చగా వున్నా గుహ లొపలకి వెళ్ళగానే చల్లగా వుంతుంది. ఎన్నొ వేలకు పూర్వమే ఈ గుహలు ఏర్పడ్డట్టు చెబుతారు.ఈ గుహలనుంచి కాశికి దారి వుందని అంటారు.అది ఎంత నిజమొ తెలీదు. పై నుంచి చుక్కలు చుక్కలుగా నీరు కారుతూ వుంటుంది.ఆ నీరే గడ్డ కట్టి రాళ్ల కింద రూపాంతరం చెందాయి.ఆ రాళ్లు వివిధ దేవతలు ,బొమ్మలుగా ఏర్పడ్డాయి.అవి మనం కనిపెట్టడం కష్టం.అక్కడ గైడులు వుంటారు .వాళ్లని నియమించుకుంటే వాళ్లు మొత్తం టార్చ్లైట్ వేసి చుపిస్తూ వివరిస్తారు.కానీ లొపల కొన్ని చొట్ల గబ్బిలాలు వాసన వస్తుంది.లొపల చాలా జాగర్తగా చుసుకొని నడవాలి.మా చిన్నప్పుడు లైట్ లు వుండేవి కావు.అంతా చీకటిగా వుండేది. గైడులు కాగడాలు పట్టుకొని చూపించేవారు.ఏ మాత్రం కాలు జారినా అంతే.ఇప్పుడు లైట్లు పెట్టారు.కనుక ఏ భయం లేకుండ నిరభ్యంతరంగ వెళ్ళిరావచ్చు.\n\nమొదటి ఫొటొ చూసార అది ముఖ ద్వారం .\nఇక్కడ సినిమా షూటింగ్ లు జరుగుతాయి.జగదేకవీరుడు - అతిలోక సుందరి సినిమాలొ మొదటి పాట(మేరా నాం రాజు )మరియు శివ మూవీ లొ ఒక సాంగు ఉదాహరణలు.\n\nవేళలు:\nఉదయం 10 నుంచి మధ్యానం 1 వరకు తిరిగి 2 నుంచి 5.30 వరకు.\n\nఅక్కడ హొటెల్స్,షాపులు వుంటాయి భొజనానికి,నీటికి ఇబ్బంది వుండదు.\n\nఅదండి\nమళ్ళి కలుస్తాను\nఅంత వరకు సెలవు\nమీ\nవిహారి\nఫొటొలు గొ టు ఇండియా వారి సౌజన్యంతొ \n',tourism
'అరకులోయ... అంటేనే మన కళ్ల ముందు ప్రకృతి రమణీయత ప్రత్యక్షమవుతుంది. అంతెందుకు... ఈ ప్రదేశాన్ని సందర్శించిన వారు అరకును భూతల స్వర్గంగా అభివర్ణిస్తారు. అరకులోయకు, మన రాష్ట్రంలోనే కాదు, దేశంలోనూ ఓ అద్భుత పర్యాటక ప్రాంతంగా పేరుంది. విశాఖపట్నం జిల్లాకు చెందిన అరకు లోయ సముద్ర మట్టానికి 900 మీటర్ల ఎత్తులో ఉంటుంది. అరకులోయ అణువణువున ప్రకృతి రమణీయత తాండవిస్తుంది. అద్భుత పర్వత పంక్తులు ఇక్కడ దర్శనమిస్తాయి.\n\nవిశాఖపట్టణానికి ఈ అందాల లోయ 115 కిలోమీటర్ల దూరంలో ఉంది. దాదాపు ఒరిస్సా రాష్ట్రం సరిహద్దుకు ఆనుకుని ఉన్న అరకులోయ నయగారాలను ఒలికించే జలపాతాలతోనూ, ఆహ్లాదకరమైన వాతావరణంతో మైమరపిస్తుంది. ఇక్కడ ప్రకృతి సోయగాన్ని ప్రత్యక్షంగా వీక్షించాల్సిందేగానీ వర్ణించనలవి కాదు. దాదాపు 36 కిలోమీటర్ల పరిధిలో విస్తరించి ఉన్న ఈ అందాల అరకు దర్శింవలసిన ప్రాంతం.\n\nఅరకు లోయకు ఘాట్ రోడ్డు మార్గం ద్వారా వెళుతున్నప్పుడు రోడ్డుకిరువైపుల ఉన్న దట్టమైన అడవులు కనువిందు చేస్తాయి. ఇక్కడ ట్రెక్కింగ్ భలే సరదాగా ఉంటుంది. మొత్తం 46 టన్నెళ్లు, బ్రిడ్జిలు మీకు స్వాగతం పలుకుతాయి. ఇక అరకులోయకు వెళ్లే మార్గమధ్యంలో దర్శనమిచ్చే అనంతగిరి కొండలు కాఫీ తోటలకు ప్రసిద్ధి. అరకులోయను సందర్శించే వారు తప్పక వెళ్లవలసిన చోటు బొర్రా గుహలు. ఈ గుహలు అరకులోయకు సుమారు 29 కిలోమీటర్ల దూరంలో ఉన్నాయి.\n\nఅరకు వెళ్లటం ఎలా\nవిమానం ద్వారా...\nసమీప విమానాశ్రయం విశాఖపట్టణం. ఈ విమానాశ్రయానికి 112 కిలో మీటర్ల దూరంలో అరకులోయ ఉంది.\nరైలు ద్వారా...\nఅరకులోయ చేరుకునేందుకు రైలు సౌకర్యం ఉన్నది.\nరోడ్డు ద్వారా...\nవిశాఖపట్టణం నుంచి ఏపీ టూరిజం వారి బస్సు సౌకర్యం ఉంది.\nఎక్కడ బస చేయాలి...\nకాటేజీలు & విడిది గృహాలు\nఆర్ & బి విడిది గృహాలు\nఏపీ టూరిజం మయూరి కాంప్లెక్స్\n',tourism
'రపంచ శాంతికి, సోదరభావానికి గుర్తుగా ఓ స్మారక చిహ్నాన్ని తిరువనంతపురంలో ఆవిష్కరించనున్నారు. వికసిస్తున్న తామర ఆకారంలో ఉన్న ఈ స్మారక చిహ్నాన్ని రాష్ట్రపతి శ్రీమతి ప్రతిభా పాటిల్ ఆగస్టు 12న ప్రారంభించనున్నారు. ఈ స్మారక చిహ్నాన్ని ప్రాచీన కాలపు మక్‌రానా మార్బుల్‌తో తయారు చేశారు. ఈ పర్ణశాలను కేరళ రాజధాని తిరువనంతపురానికి 21 కిలోమీటర్ల దూరంలో ఉన్న సంతిగిరి ఆశ్రమం, పొతాన్‌కోడ్‌లో నిర్మించారు.\n\nకులమతాలు, పేద ధనిక భేదాలు లేకుండా అందరిని ఆదరించే ఉద్ధేశ్యంతో ఈ ఆశ్రమాన్ని 1960లో ప్రారంభించారు. అన్నదానం, అథురసేవనం, ఆత్మభూభబ్నం అనేవి ఈ ఆశ్రమ ముఖ్య లక్ష్యాలు. \"మాట సత్యం, సత్యం గరువు, గురువు దేవుడు\" అని ఆశ్రమ నిర్వాహక సెక్రటరీ, జ్ఞాన తపస్వి స్వామి గురురత్నం అన్నారు. ఈ సిద్ధాంతాన్ని ఇక్కడి భక్తులందరూ విశ్వసిస్తారని ఆయన అన్నారు.\n\nఈ తామర ఆకారంలో ఉన్న స్మారక చిహ్న నిర్మాణ పనులను దాదాపు 10ఏళ్ల క్రితమే పర్ణశాలలో చేపట్టారు. ఇప్పుడు ఈ నిర్మాణ దశ పూర్తి కావస్తుంది. ఈ నిర్మాణానికి సంతిగిరి ఆశ్రమ వ్యవస్థాపకుడు నవజ్యోతిసీ కరుణాకర గురు ఆజ్యం పోశారు. ఈయన మే 1999లో పరమపదించారు. ఈ స్మారక చిహ్నాన్ని పర్ణశాలగా వినియోగిస్తారు. అంతే కాకుండా ఇది ఆధ్యాత్మిక నిలయం గానూ, ఒక చారిత్రాత్మక స్థూపంగానూ నిలువనుంది.\n\nఈ పర్ణశాల నిర్మాణం 91 అడుగుల ఎత్తును, 84 అడుగుల వెలుపలి వ్యాసాన్ని, అలాగే 61 అడుగుల లోపలి వ్యాసాన్ని కలిగి ఉండి 21 తామర రేకులను కలిగి ఉంటుంది. ఇందలో 12 తామర రేకులు పైకి విచ్చుకొని ఉండగా, 9 తామర రేకులు కింది భాగంవైపు ఉంటాయి. పైకి విచ్చుకొని ఉన్న 12 తామర రేకులు ఒక్కొక్కటి 41 అడుగుల ఎత్తును, క్రింది వైపుకు ఉన్న 9 తామర రేకులు 31 అడుగులు ఎత్తును కలిగి ఉంటాయి. ఈ నిర్మాణానికి రాజస్థాన్ నుంచి తెప్పించిన వైట్ మార్బుల్, కర్నాటక మైన్స్ నుంచి తెప్పించిన బ్లాక్ గ్రనైట్‌లను ఉపయోగించారు.\n\nదాదాపు లక్ష చదరపు అడుగుల మార్బుల్‌ను రాజస్థాన్‌లాని మక్‌రానా నుంచి దిగుమతి చేసుకున్నారు. ఈ మొత్తం సముదాయం 21 స్థంబాల మీద ఆధారపడి నిర్మించారు. ఈ బాలాలయం (ఎలివేటెడ్ ఫ్లాట్‌ఫార్మ్) ప్రత్యేకించి వేడుకల కోసం అందమైన కాళాఖండాలతో నిర్మించారు. ఈ పర్ణశాలలోని మొదటి అంతస్థులో 12 గదులు ఉంటాయి. ఇందులో ఆశ్రమ గురువుకు చెందిన వస్తువులను భద్రపరుస్తారు.\n\nఈ పర్ణశాలలోని మధ్య భాగం(సరకూదమ్)లో 27 అడుగుల తామర పువ్వు ఆకారంలో చెక్కతో చేయబడి ఉంటుంది. దీని మధ్యభాగంలో మార్బల్‌తో చేయబడిన ఓ పెట్టెలాంటి ఆకారం ఉండి, దానిపై నుండి 11 మెట్లను కలిగి ఉంటుంది. ఈ స్థానంలో బంగారంతో చేసిన నిలువెత్తు గరువు విగ్రహాన్ని స్థాపించబడి ఉంటుంది.\n\nఈ పర్ణశాల వెలుపలి వైపు రంగురంగుల ఫ్లడ్‌లైట్లను కలిగి ఉండి రాత్రి సమయంలో వీక్షించిన వారికి వీనుల విందు కలిగిస్తుంది. ఈ ప్రాజెక్టు అంచనా వ్యయం రూ. 30 కోట్లు. గ్రంధాలయం, లెక్చర్ హాల్ మరికొన్ని మౌలిక నిర్మాణాలకు మరో రూ. 20 కోట్లు అవుతందని అంచనా.\n',tourism
'ఈ క్షేత్రం తూర్పు గోదావరి జిల్లాలో ఉంది. రాజమండ్రికి దాదాపు 80 కి. మీ., అన్నవరం స్టేషను నుండి 3 కి.మీ. దూరంలో పంపానదీ తీరంలో ఉన్న కొండ రత్నగిరి, ఇక్కడ రత్నగిరిపై వెలిసిన శ్రీ వీరవెంకట సత్యనారాయణ స్వామి ఆలయం \"అన్నవరం సత్యనారాణ దేవాలయం\" గా ప్రసిద్ధిచెందింది. సామూహిక సత్యనారాయణ వ్రతాలు ఇక్కడ ఆచరింపబడతాయి. కొండ క్రింది నుండి పైకి నేరుగా దేవస్థానం తరపున బస్సులున్నాయి. ఓపిక ఉంటే మెట్లెక్కి కూడా వెళ్ళ వచ్చును. క్రింది నుండి పైకి చేరటానికి నడిచి మెట్లెక్కి వెళితే సుమారు 20 నిమిషాలు  పట్టవచ్చు.  అంధ్రదేశం హైందవులు కుల విచక్షణ లేకుండా తమ ఇంట ఏ శుభకార్యము జరిగినా - వివాహం, గృహనిర్మాణం జరిగిన, గృహప్రవేశ మహొత్సవము లేక మరేదైన శుభ సందర్భాలన్నింటికీ శ్రీ సత్యనారాయణ స్వామి వ్రతం ఒక ముఖ్య భాగంగా ఆచరించుతారు. అది ఈ స్వామి వ్రతమే, అంటే తెలుగువారికి ఎంత ప్రియాతిప్రియమైన దేవుడో అర్థం చేసుకోవచ్చు. కొండ క్రింది దేవస్థానం సత్రములు, హొటళ్ళు ఉన్నాయి. కొండపైన కూడా విడిదికి సత్రాలు దేవస్థానం తరపున గదులతో కూడినవి ఉన్నాయి.\n\nదేవస్థానం అమరియున్న గుట్ట పేరు రత్నగిరి. పంపానదీ తీరాన ఉన్న రత్నగిరికి విశేష ప్రభావం ఉందని తెలుస్తుంది. పురణకధల్లో- మేరువు ఇద్దరు కుమారులు భద్రుడు, రత్నకరుడుగా పేర్కునబడింది. భద్రుడు పెద్దవాడు. రత్నాకరుడు చిన్నవాడు. ఇద్దరు కూడా తమ పేరు చిరస్థాయిగా ఉండాలని తపస్సు చేయ సంకల్పించినవారు. భద్రుడే - భద్రగిరి, భద్రాచలంగాను, రత్నాకరుడు - రత్నగిరిగాను శాశ్వతత్వాన్ని సాధించారు. రెండు కొండల మీద విష్ణు స్వరూపాలే ప్రతిష్ఠత మవటం గమనార్హం. ఇక్కడి స్వామి త్రిపాద్విభూతి మహానారాయణుడు. నారాయణస్త్రంలో అలంకరించబిడిన వాడై, హిరణ్య గర్భాత్మకుడై తనదేవేరి శ్రీ అనంతలక్ష్మీ సత్యవతీ అమ్మవారి సమేతుడై శ్రీ వీరవెంకట సత్యనారాయణ స్వామి వెలసి భక్తులకనుగ్రహం ప్రసాదిస్తున్నాడు- భక్త జన శరణ్యుడిగా సాక్షాత్కరిస్తున్నాడు. ఆలయం కూడా రెండతస్తులుగా ఉంటుంది. ఆగమశాస్త్ర విధిగా క్రింది భాగంలో యంత్ర ప్రతిష్ఠ జరిగింది. స్వామివారి దివ్య మంగళమూర్తిని రెండవ అంతస్థులో దర్శించగలము.\n\nకళ్యాణోత్సవాలు\n\nశ్రీ వారి దివ్య కళ్యాణోత్సవాలు వైశాఖ శుద్ధ దశమీ విశేషోత్సవాలకు తోడు, ఉగాది, శ్రీరామనవమి, వినాయక చాతుర్థి - గణపతి నవరాత్రోత్సవాలు, శరన్నవరాత్రులు, సంక్రాంతి, శుద్ధ ఏకాదశి, భీష్మైకాదశి వగయిరా పర్వదినోత్సవాలు వైభవంగా జరుగుతాయి. ప్రతి నిత్యమూ జరిగే అర్చనలు, పూజలు, భక్తుల సామూహిక వ్రాతాలు నిత్య కళ్యాణం పచ్చతోరణ వైభవాలు మనకు అన్నవరంలో కనిపిస్తాయి.  ఈ ప్రాంతంలో గల సంపన్న ఆలయాల్లో ఇది ఒకటిగా చెప్పుకోవచ్చును. నిరంతరం భక్తులు యాత్రికులు వస్తూ సందడిగా వుంటుంది.\n',tourism
'ప్రకృతి ప్రసాదించిన సహజమైన అందాలను చూసి మనసు పరవశిస్తుంది. నీలి ఆకాశం నుండి సందేశం తీసుకుని కిందికి దిగి తెల్లని ఇసుకను ముద్దాడేందుకు నిరంతరం తపన పడుతున్న సముద్రుణ్ణి చూస్తూ ఎన్ని గంటలైనా గడపగలిగిన అవకాశం ఇచ్చే ఏకైక బీచ్ పలోలెమ్ బీచ్.\n\nఇది గోవాలోని అనేక సుందర బీచ్‌లలో మరింత సుందరమైనది. ఈ బీచ్‌లో ఒడ్డున కూర్చునే కాలం గడపాల్సిన పని ఎంతమాత్రం లేదు. కొంచెం సాహసం చేయగలిగితే జాలరి పడవ ఎక్కి సముద్రంలోని అలల మీద తేలుతూ వెళ్లి రాగలరు.\n\nఈ బీచ్ సౌందర్యం భూమి మీదున్న మనకే కాదు, సముద్రంలో ఉండే డాల్ఫిన్స్‌కీ ఎంతో ఇష్టమైనదే. అందుకే ఈ బీచ్‌కి డాల్ఫిన్స్ తరచుగా వస్తుంటాయి. పడవ ప్రయాణంతో డాల్ఫిన్స్‌ని అతి సమీపం నుండి చూసే మహత్తర అవకాశం లభిస్తుంది.\n\nతగిన జోడు వెంటవుండి, చుట్టుకుపోతుంటే గోవాలో గడిపే ప్రతిక్షణం మధురంగా ఉంటుంది. ఎగిసిపడిన అలలు మనల్ని తాకే సమయంలో జంటలు హత్తుకుపోయి కలిసికట్టుగా ఆనందం పొందవచ్చు.\n\nగోవాలోని బీచ్‌లన్నీ కిటకిటలాడుతూనే ఉంటాయి. శని, ఆదివారాల్లో అయితే చెప్పనక్కరలేదు. కోరుకున్న ఏకాంతం దొరక్కపోయినా, ఎవరు ఏం చేస్తున్నారనేది పట్టించుకోని జనాభా అంతా అక్కడికి చేరతారు.\n\nబీచ్ లోనే బీచ్ హట్స్ ఉన్నాయి. అక్కడ మకాం చేయవచ్చు. పలు రకాల వస్తువులు గోవాలో మాత్రమే తయారయ్యే ఎథినిక్ ఆభరణాలు దొరుకుతాయి. సముద్రపు గవ్వలతో చేసే విలువైన ఆభరణాలు అవి.\n\nకొంకణ్ రైలుమార్గంలో కనకోన రైలు స్టేషన్‌లో దిగి మూడు కిలోమీటర్లు ప్రయాణం చేస్తే వస్తుంది పలోలెమ్ బీచ్. ఖర్చు అంతగా అవ్వని ట్రిప్ గోవా ఎంచక్కా కలిగిస్తుంది.\n',tourism
'భద్రాచలం లేదా శ్రీరామ దివ్యక్షేత్రం ఆంధ్ర ప్రదేశ్, ఖమ్మం జిల్లా లో, గోదావరి నది దక్షిణ తీరమున ఉన్న ఒక పట్టణం. భద్రాచలం మండలానికి ఈ పట్టణం కేంద్రము. జిల్లాకేంద్రమైన ఖమ్మం పట్టణానికి 105 కి.మీ.ల దూరంలో ఉన్న ఈ పట్టణం, భక్త రామదాసు నిర్మించిన రామాలయానికి ప్రసిద్ధి చెందింది.\n\n                 పూర్వం భద్రుడు అను భక్తుడు శ్రీ రాముడుకి తపస్సు చేసి, తను ఒక కొండగా మారి తనపై శ్రీ రాముడు వెలసే విధము గా వరము పొందాడు. ఆ కొండకు భద్రుడు పేరు మీద భద్రగిరిఅని తరువాత కాలంలో ఆ పట్టణానికి భద్రాచలం అని పేరు స్థిర పడింది.దీనినే రామాలయం అని కుడా అంటారు.\n\n                 గోల్కొండ నవాబు అబుల్ హసన్ తానీషా పాలనా కాలంలో భద్రాచల ప్రాంతానికి తహశీల్దారుగా కంచెర్ల గోపన్న ఉండేవాడు. ఇక్కడికి సమీపంలోని నేలకొండపల్లి గ్రామానికి చెందిన గోపన్న శ్రీరామ భక్తుడు. తాను ప్రజల నుండి వసూలు చేసిన పన్ను(6 లక్షల రూపాయలు) సొమ్మును ప్రభుత్వానికి జమ చెయ్యకుండా, భద్రగిరి పై శ్రీ రాముడు వెలసిన ప్రదేశమందు ఈ రామాలయాన్ని నిర్మించాడు. దేవునికి రకరకాల నగలు - చింతాకుపతకం, పచ్చలపతకం మొదలైనవి - చేయించాడు. ఆ సొమ్ము విషయమై తానీషా గోపన్నను గోల్కొండ కోటలో బంధించగా, ఆ చెరసాల నుండి తనను విముక్తి చెయ్యమని రాముణ్ణి ప్రార్ధించాడు, గోపన్న. ఆ సందర్భంలో రామునిపై పాటలు రచించి తానే పాడాడు. ఇవే రామదాసు కీర్తనలు గా ప్రసిద్ధి చెందాయి. గోపన్న కీర్తనలకు కరిగిపోయిన రాముడు, దేవాలయ నిర్మాణానికి ఉపయోగించిన ప్రభుత్వ సొమ్మును తానీషాకు చెల్లించి, గోపన్నకు చెరసాల నుండి విముక్తి ప్రసాదించాడని ఐతిహ్యం.\n\n                   ఆ విధంగా కంచెర్ల గోపన్నకు రామదాసు అనేపేరు వచ్చింది.దేవాలయమందు సీతా, లక్ష్మణ, హనుమంత సమేతంగా శ్రీరామచంద్రుడు ఇక్కడ అత్మారాముని రూపంలో కొలువుతీరి ఉన్నాడు. సీత, రాముని తొడపై కూర్చొని ఉన్నట్లు ఇక్కడి విగ్రహాలు చెక్కబడి ఉన్నాయి. మరే దేవస్థానంలోనూ లేని ప్రత్యేకత ఇది.\n\n                  ప్రతి సంవత్సరం శ్రీరామనవమికి వైభవంగా జరిగే సీతారామ కళ్యాణ ఉత్సవానికి అశేషప్రజానీకం వస్తారు. రాష్ట్రప్రభుత్వం ఈ కళ్యాణోత్సవానికి ముత్యపు తలంబ్రాలు, పట్టువస్త్రాలు పంపించడం సాంప్రదాయం. ప్రతి 60 సంవత్సరాలకు ఒకసారి, ఇక్కడ శ్రీరామ పట్టాభిషేకం జరుగుతుంది. రామదాసు చేయించిన వివిధరకాల నగలు దేవస్థానపు ప్రదర్శనశాలలో ప్రదర్శనకు ఉంచారు.హైదరాబాదు నుండి భద్రాచలం 325 కి.మీ. దూరంలో ఖమ్మం జిల్లా లో ఉంది.\n',tourism
'మహారాష్ట్ర లోని అజంతా గుహలు రాతి శిల్పకళ ను కలిగిన గుహ నిర్మాణాలు. ఇవి సుమారుగా క్రీ.పూ. రెండవ శతాబ్దము నకు చెందినవి. ఇక్కడి శిల్ప చిత్ర కళలు బౌద్దమత కళకు చెందినవి. [1] మరియు \'విశ్వజనీయ చిత్రకళలు\'.[2] . ఔరంగాబాద్ జిల్లా లోని అజంతా గ్రామము బైట ఉన్న ఈ గుహలు 1983 నుండి యునెస్కో  వారిచే ప్రపంచ వారసత్వ ప్రదేశం గా పరిగణించబడుతున్నాయి.\n\nఅజంతా గుహలు\n\nవిషయ సూచిక:\n1. ఉన్న ప్రదేశం\n2. మొదటి గుహ\n3. రెండవ గుహ\n4. మూలాలు\n1. ఉన్న ప్రదేశం\n\nమొదటి గుహ\n\nఅజంతా గ్రామానికి మూడున్నర కిలోమీటర్ల దూరంలో దట్టమైన అడవులతో కూడిన, గుర్రపునాడా ఆకృతిలో ఉన్న కొండ నెట్రముపై ఇవి నెలకొని ఉన్నాయి. ఈ ప్రదేశం మహారాష్ట్ర రాష్ట్రంలోని ఔరంగాబాద్ జిల్లా పరిధిలోనికి వస్తుంది. ఇది ఔరంగాబాద్ పట్టణానికి సుమారు 106 కిలోమీటర్ల దూరంలో ఉంటుంది. దీనికి దగ్గరగా ఉన్న పట్టణాలు జలగావ్ (60 కి.మీ), మరియు భుసావల్ (70 కి.మీ). దీనికి దిగువన కొండల మధ్య నుంచి ఉద్భవించే వాఘర్ నది ప్రవహిస్తుంది. భారతీయ పురాతత్వ శాఖ అధికారికంగా 29 గుహలను కనుగొన్నట్లు ప్రకటించింది. ఇవి కొండకు దక్షిణంగా క్రింది భాగం నుంచి 35 నుంచి 115 అడుగుల ఎత్తులో ఉన్నాయి.\n\nఈ సన్యాసాశ్రమ సముదాయంలో చాలా విహారాలు, చైత్య గృహాలు కొండలోకి తొలచబడి ఉన్నాయి.\n2. మొదటి గుహ\n\nమొదటి గుహ అంటే ఇది మొదటగా గుర్తించబడిన గుహ. కానీ రెండు గుహల్లో ఏది మొదట నిర్మించారన్న దానికి శాసనా పరమైన ఆధారాలేమీ లేవు. గుర్రపు నాడా ఆకారంలో ఉన్న పర్వత నెట్రముపై ఇది నెలకొని ఉంది.\n3. రెండవ గుహ\n\nఇది మొదటి గుహను ఆనుకునే ఉంటుంది.\n',tourism
'మా మంచి తులసి…\n\nవేల సంవత్సరాలుగా ఆయుర్వేద వైద్యంలో రారాజుగా వెలిగిపోతున్న మొక్క తులసి.. భారతీయ మగువలు ఎంతో పవిత్రంగా కొలిచే ఈ తులసి వంటింటి వైద్యంలో ఎంతో ముఖ్యం కూడా. కఫాన్ని, పైత్యాన్ని తీసివేయడంలో దీనికి మించినది లేదు. అంతేకాదు.. ఇంకా ఎన్నో రకాల వ్యాధులకు, జబ్బులకు మంచి మందు తులసి.\n\n    * జ్ఞాపకశక్తిని మెరుగు పరచడంలో, నోటిసంబంధిత వ్యాధులకు, ఉబ్బసానికి మంచి మందు తులసి. చర్మవ్యాధులకు ఈ ఆకురసము మంచి ఫలితాన్నిస్తుంది.\n    * గాయాలకు, దెబ్బలకు, విష జంతువులు కరిచి నపుడు ఈ ఆకు రసాన్ని పూసినా, వాడినా సత్వర ఉపశ మనం కలుగుతుంది.\n    * ప్రతిరోజు 6-10 ఆకులు నమిలితే నోటి దుర్వాసన వుండదు. ప్రతి రోజు క్రమంగా పది ఆకులను తిన్నా లేక 1 చెంచా రసం పరగడుపున తాగినా ఆరోగ్యానికి మంచిది.\n    * ఆకురసం, కొంచెం తేనె, ఒక చెంచా అల్లం రసం రంగరించి వాడితే జీర్ణకోశ సమస్యలుండవు.\n    * తులసి రసంతో కొంచెం మిరియాల చూర్ణాన్ని కలిపి 2 చెంచాలు తింటే గొంతు బొంగురు పోవుటాన్ని, నీటిలో మరిగించి వడగట్టి తీసుకుంటే గొంతు గరగర, జలుబు, దగ్గు ఉన్నపుడు కఫం బయటకు వచ్చేటట్లు చేస్తుంది.\n    * దోమ కాటు వలన వచ్చే మలేరియా వ్యాధికి ఇది మంచి ఔషధం.\n    * ఇంటి ఆవరణలో ఈ చెట్లుంటే దోమలను పారదోలుతుంది. క్రిమిసంహారిగా కూడా పనిచేస్తుంది.\n    * ఆధునిక పరిశోధనలో క్షయవ్యాధికి కారణమయ్యే బేసిల్లస్‌ ట్యూబర్క్యు లోసిన్‌ అను బ్యాక్టీరియా పెరుగుదలను అరికట్టి నశింపజేస్తుందని శాస్త్ర వేత్త లు వెల్లడించారు.\n    * పత్రాలలోని సూక్ష్మమైన తైల గ్రంథులల్లోని తైలంలో యూజినాల్‌, యూజినాల్‌ మిథైల్‌, ఈథర్‌, కార్వసిరాల్‌, అను రసా యనాలే సువాసనకు, సూక్ష్మ జీవులను నశించేట్లు చేస్తాయి.\n    * తులసి రసం, బెల్లం కలిపి తయారు చేసే తులసిసుధ అనే పానియం రక్తశుద్ధిని, వ్యాధి నిరోధకశక్తిని అభివృద్ది చేస్తుంది.\n    * ఈ ఆకుల రసంతో చేసిన టీ జలుబు, దగ్గును, ఉదరకోశ రుగ్మతలకు బాగా పని చేస్తుంది. తులసి వనాలు వాతావరణ కాలుష్యాన్ని నివారిస్తాయి.\n\n\n',health
'కొంతమంది స్త్రీలలో కాళ్లు, చేతులపై ఉండకూడనిచోట వెంట్రుకలు పెరుగుతాయి. ఇటువంటివారు హరి దళం మోదుగ పుల్లలు కాల్చిన బూడిదను సమభాగాలుగా తీసుకుని అరటి దుంప రసంతో మర్దన చేసి పైన రాస్తూంటే వెంట్రుకలు ఊడిపోయి తిరిగి పుట్టవు.\n\nఅదేవిధంగా గుర్తించని హార్మోన్ల ప్రభావం వల్ల బహిష్టులు ఆగి ఆగి వస్తుంటే మీ శరీర బరువు పెరుగుతుంది. ఒళ్లు పెరిగితే బరువు మాత్రమే కాదు, ఆకృతి కూడా వికారంగా మారుతుంది.\n\nఈ సమస్యను అధిగమించడానికి 5 తులాల నీరుల్లిపాయను ముక్కలు చేసి ఒక లీటరు నీళ్లలో కలిపి కాచి మూడవ వంతు నీరు మిగులునట్లుగా కాచి వడపోసుకుని అందులో బెల్లం కలుపుకుని మూడు వారాలపాటు తాగితే బహిష్టు సక్రమమై శరీరం చక్కగా ఉంటుంది.\nఈ భూమిలో ఒక్క మగువకే ఇచ్చిన వరం మాతృత్వం. ఈ మాతృత్వం కాస్త ఆలస్యమైతే దానిని పొందేందుకు చాలామంది మహిళలు పలు విధాలుగా ప్రయత్నాలు చేస్తుంటారు. అయితే ఆయుర్వేదంలో కొన్ని సూచనలను పాటిస్తే సంతానవతులవుతారని చెపుతున్నారు. అవేంటో ఒకసారి చూద్దాం...\n\nనాగ కేశరముల చూర్ణాన్ని ఆవు నేతితో కలుపుకుని నెలసరి అయిన నాల్గవ రోజు నుండి వారం రోజులు తీసుకోవాలి. ఆవుపాలు తీసుకుంటూ భర్తతో అనుకూలంగా కలిస్తే సంతానం కలుగుతుంది.\n\nపిప్పళ్లు, శొంఠి, మిరియాలు, నాగ కేశరములు సమ భాగాలుగా కలిపి చూర్ణించి, పావు తులం పొడిని ఒక చెంచా ఆవునెయ్యితో కలిపి తీసుకుంటే గర్భధారణకు అనుకూలంగా మారుతుంది.\n\nగర్భం రావాలని కోరుకునే మహిళలు ఎక్కువ తీపి తినకూడదు. మినుములతో చేసిన గారెలను టిఫిన్‌గా తినడం మంచిది.\n\nపుష్యమీ నక్షత్రం ఉన్న రోజున శుచింగా ఉండి మర్రి ఊడల చివరలు తెచ్చి, నీటితో నూరి ఉదయం, సాయంత్రం రెండు చెంచాలు తీసుకుంటే... ముఖ్యంగా బహిష్టు నాలుగు రోజులు తీసుకుంటే అన్ని రోగాలు తగ్గి, సంతానవతులు \n',health
'\n      10-15 తులసి ఆకులు తీసుకొని దానికి నాలుగు వెల్లుల్లి పాయలు, ఒక టీస్పూను శొంఠి పొడిని జతచేసి మెత్తగా నూరి ఆ మెత్తటి మిశ్రమాన్ని నుదుటికి రాసుకోవాలి.\n    *\n\n       అరకప్పు నిమ్మరసంలో కాస్త అల్లం రసం కలుపుకొని తాగితే దగ్గునుంచి ఉపశమనం కలుగుతుంది. ఇలా రోజుకి రెండు మూడు సార్లు తాగితే ఫలితం ఉంటుంది.\n    *\n\n       అల్లం ముక్కను నిప్పుల మీద కాల్చి తింటే వికారం తగ్గుతుంది.\n    *\n\n       ఇంగువ జీర్ణశక్తికి సంబంధించిన సమస్యలకు మందుగా పని చేస్తుంది. బోజనానంతరం ఒక చిటికెడు ఇంగువ, చిటికెడు ఉప్పును మజ్జిగలో కలిపి తీసుకుంటే గ్యాస్ తగ్గుతుంది. దీనివల్ల ఆహారం చక్కగా జీర్ణమవుతుంది.\n    *\n\n      ఉల్లిపాయల్ని మెత్తగా నూరి ఆ ముద్దని నుదుటి మీద పెట్టుకుంటే తలనొప్పి బాధ నుంచి ఉపశమనం పొందుతాం.\n    *\n\n       ఐదు లేదా పది మిరియాలను మెత్తగా పొడి చేసి చక్కెర లేదా నేతితో కలిపి తీసుకుంటే మామూలు జలుబు, ముక్కు కారడం, గొంతులో దురద, నోరు అతుక్కుపోయినట్టు అవ్వడం, గొంతునొప్పి, దగ్గు, జ్వరం ల నుండి ఉపశమనం లభిస్తుంది.\n    *\n\n       ఒక చిటికెడు మిరియాల పొడిని మజ్జిగలో వేసుకొని ప్రతి రోజు తాగుతుంటే అరుగుదల క్రమబద్దం అవుతుంది.\n    *\n\n       కండరాల నొప్పులు, కీళ్ళనొప్పులు ఉన్న ప్రాంతంలో ఒక టేబుల్ స్పూను మిరియాల పొడిని ఆవ నూనె వేసి వేడిచేసి గోరువెచ్చగా చేసి రాస్తే మంచి ఫలితం కనిపిస్తుంది.\n    *\n\n       కడుపు ఉబ్బరం కారణంగా కడుపునొప్పి ఉన్నప్పుడు కొంచెం వాముని వేడి చేసి ఒక కప్పు నీటిని జోడించి నీరు సగం అయ్యే వరకు మరిగించాలి. దీంట్లో ఒక చిటికెడు ఉప్పు లేదా పంచదారని కలిపి తాగాలి. కాస్త వాముని ఉప్పుతో కలిపి నమిలినా అజీర్తి ఉపశమనంగా పనిచేస్తుంది.\n    *\n\n       కడుపు నొప్పిగా ఉండి, నొప్పి ఎందుకు వస్తుందో అర్ధం కానపుడు కొంచెం జీలకర్రని తీసుకుని వేడి చేయండి. ఇఫ్ఫుడు వాటికి ఒక కప్పు నీటిని చేర్చి నీరు సగం అయ్యే వరకు మరిగించండి. ఈ నీటిలో రెండు మూడు చుక్కలు నెయ్యిని వేసి తాగండి. అది గ్యాస్ వల్ల వచ్చిన కడుపు నొప్పి అయితే తగ్గుతుంది. నొప్పి ఇంకా ఉంటే మాత్రం డాక్టరుని సంప్రదించాలి.\n    *\n\n       కడుపునొప్పిగా ఉన్నప్పుడు  ఇంగువని నీటిలో కలిపి బొడ్డుమీద ఉంచాలి.\n    *\n\n       కళ్ళకలక వచ్చినప్పుడు దూదిని ధనియాలు నానేసిన నీటిలో ముంచి కళ్ళను తుడిస్తే ఉపశమనంగా పనిచేస్తుంది.\n    *\n\n       కళ్ళు మంటలు, కళ్ళవెంట నీరు కారడంలాంటి సమస్యలతో బాధపడేవారు తులసి ఆకుల రసాన్ని కంటి మీద రాసి చూడండి.\n    *\n\n       కాలిన మచ్చలకు తేనె రాస్తే కాలిన మచ్చలు పోతాయి.\n    *\n\n       కాళ్ళు చేతులు బెణికి నట్లయితే ఉప్పుతో కాపడం పెడితే తగ్గుతుంది.\n    *\n\n       కాస్త చింతపండు గుజ్జు, టమాటారసం, మిరియాల పొడి, ఒక మిరపకాయ, కాస్త ఉప్పులతో తయారు చేసిన సూప్‌ని వేడిగా తాగితే జలుబు, ముక్కు కారటం తగ్గుతాయి.\n    *\n\n       కాస్త దాల్చిన చెక్క పొడి, ఒక టేబుల్ స్పూను తేనె, కొంచెం మిరియాల పొడి, రెండు చుక్కల నిమ్మరసం ఇవన్నీ కలిపి తీసుకుంటే సాధారణ జలుబు తగ్గుతుంది.\n    *\n\n       కొన్ని తులసి ఆకులను రాత్రి నీటిలో నానబెట్టి ఆ నీటితో ఉదయం పళ్ళు తోముకుంటే నోటి దుర్వాసన, నోటిపొక్కులు మాయమవుతాయి.\n    *\n\n       క్రమం తప్పకుండా ధనియాలు వాడుతుంటే అధిక రుతుస్రావం  ఆగుతుంది.\n    *\n\n      గొంతు బొంగురు పోతే బెల్లం, మిరియాలు కలిపి ఉండచేసి బుగ్గన ఉంచుకుని మెల్లమెల్లగా రసాన్ని మింగితే తగ్గిపోతుంది.\n    *\n\n       చంటి పిల్లలకు జలుబు చేసినప్పుడు ముద్ద కర్పూరం పొడి చేసి కొబ్బరి నూనెలో కలిపి గుండె, గొంతు, వీపు, ముక్కు - వీటి మీద పట్టించి సన్నని వస్త్రం మీద కప్పాలి. దీని వలన లోపల ఉన్న నెమ్ముని చాలా వరకు తీసివేయవచ్చు.\n    *\n\n      తరచూ తలనొప్పితో బాధపడేవారికి ఐస్ మంచి మందని వైద్యులు చెపుతున్నారు. ప్లాస్టిక్ కవర్‌లో ఐస్ ముక్కల్ని వేసి దానిని తల, నుదురుల మీద పెట్టుకోవాలి.\n    *\n\n       తాగే నీటిలో సాజీరాను వేసి పది నిముషాల పాటు వేడి చేసి తాగితే పొట్టలో నులి పురుగులు, చెడు శ్వాస సమస్యలు తగ్గుతాయి.\n    *\n\n       తీసుకున్న ఆహారం జీర్ణం కాకపోవడం లేదా గ్యాస్‌ వల్ల కడుపు ఉబ్బరంగా ఉండడంలాంటి ఉదరసంబంధ సమస్యలకు పావు టీస్పూను మిరియాలపొడిని మజ్జిగలో వేసుకొని తాగి చూడండి.\n    *\n\n       తులసి ఆకుల రసంలో తేనెని కలిపి రోజుకి రెండు సార్లు చొప్పున వేసుకుంటే దగ్గు, జలుబు తగ్గుతాయి.\n    *\n\n       తులసి ఆకుల రసానికి శరీర ఉష్ణోగ్రతను సమతుల్యంగా ఉంచే గుణం ఉంది.\n    *\n\n       తులసి ఆకులను నమిలితే జీర్ణశక్తి మెరుగవుతుంది. తులసి ఆకులతో తయారుచేసిన టీ తాగితే వాంతులు ఆగుతాయి.\n    *\n\n       తులసి ఆకులు, పుదీనా ఆకులు కలిపి కషాయంగా కాచి తాగితే రోజు వారీ వచ్చే జ్వరం తగ్గుతుంది.\n    *\n\n       తులసి ఆకుల్ని నీళ్ళలో వేసి మరిగించి ఆ నీటితో పుక్కిలిస్తే గొంతు నొప్పులు తగ్గుతాయి.\n    *\n\n       తులసి ఇంట్లో ఎప్పుడూ ఉండదగిన ఔషధం. దీని ముదురు ఆకులను పొడి చేసి అందుబాటులో ఉంచుకోవాలి. ఆకుల రసం కూడా శ్రేష్టమైనదే.\n    *\n\n       తులసి కషాయాన్ని తాగితే కాలేయానికి సంబంధించిన వ్యాధులు తగ్గుతాయి. ఆకలి మందగించిన వారు తులసి ఆకుల రసం తీసి దానితో తమలపాకు రసమును, పంచదారతో చేర్చి కొద్ది మోతాదులో ప్రతినిత్యం సేవించిన జీర్ణక్రియ సరిగా జరిగి ఆకలి బాగా వేస్తుంది.\n    *\n\n       తులసి రసం, ఉల్లిపాయరసం, అల్లం రసం, తేనె కలిపి ఆరు చెంచాలు రెండుపూటలా తాగితే విరేచనాలు, రక్తవిరేచనాలు అరికడుతుంది.\n    *\n\n       తులసి రసమును తేనెతో కలిపి ఒక స్పూను ప్రతిరోజూ తాగితే నోటి పూత,  గొంతునొప్పి, బొంగురుపోయిన గొంతు సాఫీగా ఉంటుంది.\n    *\n\n       తులసి రసాన్ని తేనెలో కలుపుకొని తాగితే జలుబు, దగ్గు నుంచి ఉపశమనం కలుగుతుంది.  తులసి శ్లేష్మ, కఫ, వాతములను హరిస్తుంది.\n    *\n\n      తులసి ఆకులను మజ్జిగతో కలిపి సేవిస్తే బరువు తగ్గుతారు.\n    *\n\n      తులసి శరీరంలో ఉండే అధిక కొవ్వును నివారిస్తుంది.\n    *\n\n       తేనెతో కలిపి నిమ్మకాయ రసం పరగడుపున తీసుకుంటే ఆరోగ్యానికి చాలా మంచిది.\n    *\n\n       దగ్గుతో ఇబ్బంది పడుతున్నప్పుడు గొంతు గరగర తగ్గాలంటే లవంగాన్ని చప్పరించాలి.\n    *\n\n       దాల్చిన చెక్కని వేసి కాచిన నీటిని తాగుతుంటే వాంతులు తగ్గుతాయి.\n    *\n\n      దోమకాటు వల్ల ఏర్పడిన దద్దుర్లు పోవాలంటే వాటి మీద ఉల్లిపాయ ముక్కతో రుద్దాలి.\n    *\n\n       ధనియాలను నీళ్ళలో నానవేసి ఆ నీటిని  తరచుగా తాగుతుంటే వాంతులు తగ్గుతాయి.\n    *\n\n       నిద్రలేమితో బాధపడేవారికి తులసి గొప్ప ఔషధం. అడవి తులసి రసాన్ని పంచదారతో కలిపి ప్రతిరోజూ రాత్రి పడుకోబోయే ముందు రెండు చెంచాలు తాగితే చక్కగా నిద్రపడుతుంది.\n    *\n\n      నిమ్మరసంలో జీలకర్ర నానేసి వరుసగా ఏడు రోజులపాటు, రోజూ ఉదయం కొంచెం తింటుంటే పైత్యం తగ్గుతుంది.\n    *\n\n       నీటిలో మెంతులు వేసి చేసిన టీ తాగితే కడుపులో మంట తగ్గుతుంది.\n    *\n\n      నీళ్ళలో తులసి ఆకులు వేసి రాత్రంతా అలా ఉంచి ఉదయాన్నే పరగడుపున తాగితే జీర్ణక్రియకు సంబంధించిన అనేక సమస్యలు సమసిపోతాయి.\n    *\n\n       పచ్చి కాయ కూరలు, పళ్ళు చర్మం ఆరోగ్యంగా ఉండడానికి అవసరం.\n    *\n\n       పలుచగా తయారుచేసిన చింతపండు రసంలో చిటికెడు ఉప్పు వేసి మరిగించి ఆ నీటితో నోటిని పుక్కిలిస్తే గొంతు నొప్పి తగ్గుతుంది.\n    *\n\n       పళ్ళు స్వచ్ఛంగాను, పటిష్టంగాను ఉండాలంటే ఉప్పు పొడిలో నాలుగైదు చుక్కలు ఆవ నూనెను కలిపి ప్రతిరోజూ పేస్టులాగా వాడాలి. నోటి దుర్వాసన పోవటానికి కుడా ఇది ఉపయోగపడుతుంది.\n    *\n\n       పసుపు జీర్ణవ్యస్థలో సమస్యలను తగ్గించగలుగుతుంది. అరుగుదలకు మందుగా పని చేస్తుంది.\n    *\n\n       పాలల్లో కాస్త పసుపు  కలిపి కాచుకొని తాగితే దగ్గు, జలుబు తగ్గుతాయి. జలుబుతో ముక్కు కారుతున్నప్పుడు పసుపు కొమ్ముని కాల్చి ఆ వాసనని పీల్చాలి.\n    *\n\n      పులిహొర తింటే కడుపు బరువుగా ఉన్నట్లు ఉంటుంది. ఆ బరువు తగ్గాలంటే ఒక చిట్కా ఉంది పులిహొర తిన్న వెంటనే - గోరు వెచ్చని నీరు ఒక గ్లాసుడు తాగేస్తే - తొందరగా జీర్ణం అవుతుంది. వేడి కూడ చేయదు.\n    *\n\n       పొట్టకి సంబంధించిన పలు సమస్యలకు వెల్లుల్లి మంచి మందు, ఒకటి రెండు రెబ్బల వెల్లుల్లిని మెత్తగా నూరి ఆ రసాన్ని అరకప్పు నీటిలో కలిపి తాగాలి. దీని వల్ల అరుగుదల, పొట్టలో పురుగులు నశించటం, శరీరంలోని విష పదార్ధాలు నశించటం, కొలెస్ట్రాల్ నియంత్రణ, తక్కువ స్థాయిలో ఉన్న విరేచనాలు తగ్గుతాయి.\n    *\n\n      పొద్దున లేవగానే ఖాళీ కడుపుతో యాపిల్ పండు తింటే తలనొప్పి సమస్య తొందరగా తలెత్తదు.\n    *\n\n       ప్రతి రోజు అల్లంతో చేసిన టీని తాగుతుంటే జీర్ణ సమస్యలు, గ్యాస్, కడుపులో మంట మొదలైన పొట్టకి సంబంధించిన సమస్యలు రాకుండా ఉంటాయి.\n    *\n\n      ప్రతిరోజు గోధుమ జావ తాగితే బీపీ ఉన్నవారికి మంచిది.\n    *\n\n       బాదం పప్పు, గసగసాలు కలిపి తింటే రక్తం  శుద్దియగును.\n    *\n\n      బొప్పాకాయను కానీ, ఆకుని కానీ మెత్తగా కాటుకలా నూరి ఆ ముద్దని అరికాళ్ళ ఆనెల మీద పెట్టి, కట్టుకడితే అవి మెత్తబడతాయి.\n    *\n\n       మజ్జిగలో కాస్త అల్లం పొడిని, ఉప్పుని కలిపి తీసుకుంటే నీళ్ళ విరేచనాలు తగ్గుతాయి.\n    *\n\n       మజ్జిగలో కొంచెం పసుపు, కాస్త ఉప్పు కలుపుకొని తాగితే విరేచనాలు తగ్గుతాయి.\n    *\n\n       మిరియాలతో దగ్గు, జలుబు, గొంతు నొప్పుల నుంచి ఉపశమనం ఇచ్చే మందుని తయారు చేసుకోవచ్చు. ఒక గ్లాసు మంచినీరు, ఐదు లేక ఆరు మిరియాలు, ఒక ముక్క తెల్ల ఉల్లిపాయ, చితక్కొట్టిన  అల్లం ముక్క ఒకటి, చిన్న బెల్లం ముక్క ఇవన్నీ వేసి నీరు సగం అయ్యేంత వరకు కాచండి. వేడిగా ఉండగానె తాగండి. దీనిని సేవించడం వల్ల పైన చెప్పిన చిన్న చిన్న అనారోగ్య సమస్యల నుంచి ఉపశమనం కలుగుతుంది.\n    *\n\n       మిరియాలు మంచి ఘాటు వాసనను కలిగి ఉంటాయి. ఈ కారణంగానే వీటిని మసాజ్ ఆయిల్ తయారీలో ఒక పదార్థంగా ఉపయోగిస్తారు. ఈ ఆయిల్‌తో మర్థనా చేసుకోవడం లేదా కొన్ని చుక్కలు నీటిలో కలుపుకొని స్నానం చేస్తే కండరాల నొప్పులు, మామూలు నొప్పులు, గాయాలనుండి రసికారడాన్ని అరికట్టడంలో ఎంతో ప్రతిభావంతంగా పని చేస్తుంది.\n    *\n\n       యాలుకలు వేసిన టీ సువాసన భరితంగా రుచిగా ఉంటుంది. నోటి దుర్వాసనని తగ్గిస్తాయి.\n    *\n\n       రోజుకు కనీసం 6 గ్లాసులు నీళ్ళు త్రాగి మలబద్ధకం రాకుండా చూసుకుని చర్మాన్ని అందంగా ఉంచుకోవచ్చు.\n    *\n\n       లవంగాన్ని చప్పరించటం వల్ల నోరు తాజాగా ఉంటుంది.\n    *\n\n       లవంగాల పొడికి కొంచెం ఉప్పు, ఒక టేబుల్ స్పూను తేనెని కలిపి తీసుకుంటే వాంతులు తగ్గుతాయి.\n    *\n\n      లవంగాల్ని మెత్తగా పొడి చేసి అందులో దాసించెక్క ఆయిల్ కలిపి తలపై ఎక్కడయితే నొప్పిగా అనిపిస్తుందో అక్కడ పూయాలి.\n    *\n\n      లావు కావాలనుకున్నవారు మధ్యహ్నం భోజనంలో గంజి వేసుకొని తింటుంటే ఫలితం ఉంటుంది.\n    *\n\n      లావుగా ఉన్నవారు సన్నబడాలంటే ప్రతి నిత్యం లేతములగాకు (ములగచిగుళ్ళు) రసం తాగుతూ ఉండాలి.\n    *\n\n       విరేచనాలు అవుతున్నప్పుడు మెంతిపొడిని ఒక అరకప్పు నీటితో కలిపి పొద్దున్నే తాగాలి. ఈ పొడిని మజ్జిగతో కలిపి తీసుకుంటే అజీర్తి తగ్గుతుంది.\n    *\n\n      వేగించిన వాముని ఉండలా చేసి పలుచని గుడ్డలో పెట్టి దానిని తలనొప్పి తీవ్రత తగ్గేదాక ముక్కు దగ్గర పెట్టుకొని వాసన చూస్తుండాలి.\n    *\n\n       వేడి నీటిలో కొద్దిగా తేనె వేసుకొని తాగితే జలుబు భారం తగ్గుతుంది.\n    *\n\n      శొంఠి, మిరియాలు, వాము, సైంధవలవణం అన్నీ కలిపి మెత్తగా నూరి తేనెతో తీసుకుంటే అతిగా వచ్చే ఆవలింతలు తగ్గుతాయి.\n    *\n\n      శొంఠిని మెత్తగా నూరి ఆ పొడిని నీటిలో కలిపిన తలకు రాసుకోవాలి. ఇలా రాసుకున్నప్పుడు కాస్తంత మంటగా అనిపిస్తుంది. కాని నొప్పి తీసేసినట్టు పోతుంది. శొంఠి పేస్టుని చెవుల వెనుక రాసుకుంటే కూడా మంచిది.\n    *\n\n       సగంకప్పు నీటిలో కొద్దిగా మిరియాల పొడి వేసి చిన్నమంటపై మరిగించాలి. ఈ నీరు గోరువెచ్చగా అయ్యాక కాసిన్ని నీటిని నోట్లో పోసుకొని పుక్కిలించాలి ఇలా చేస్తే పంటినొప్పి తగ్గుతుంది.\n    *\n\n       సోపు కూడా అజీర్తి సమస్యలకు, గ్యాస్‌కి చక్కగా పనిచేస్తుంది. అన్నం తినగానే ఒక టీస్పూను సోపుని తినవచ్చు. లేదా మీరు  మంచినీరు కాచి తాగేవారైతే ఆ నీటిలోనే సోపుని వేసుకోవచ్చు.\n    *\n\n       స్నానం చేయించిన పిదప పిల్లలకు చిటికెడు పసుపు మాడున రుద్దటం వలన కూడా కొంతవరకు జలుబు అరికట్టవచ్చును.\n    *\n\n      స్వచ్చమైన  తెల్లని గుడ్డ తీసుకొని దానిని వైట్ వెనిగర్‌లో ముంచి తలచుట్టూ చుట్టుకోవాలి. ఇలా తలనొప్పి పోయిందనిపించేంత వరకు కొన్ని నిముషాల వ్యవధితో చేస్తుండాలి. \n\nతేనె వాడకం వల్ల ఉపయోగాలు, ఆరోగ్య సూచనలు\n\n    *\n\n      అతి మూత్రవ్యాధి ఉన్నవారు రాత్రి నిద్ర పోయే ముందు ఒక చెంచా తేనె పుచ్చుకుంటే మాటి మాటికి మూత్రానికి వెళ్ళాల్సిన అవసరం ఉండదు.\n    *\n\n      ఆరు నెలలు పూటకు రెండు ఔన్సుల చొప్పున తేనె పుచ్చుకుంటే గుండెకు మేలు చేస్తుంది.\n    *\n\n      ఎదిగే పిల్లకు పోషకాహారంగా తేనె ఎంతో ఉపకరిస్తుంది.\n    *\n\n      ఒక చెంచా తేనె, ఒక నిమ్మకాయరసం, అరగ్లాసు నీటీలో కలిపి తీసుకుంటే వడదెబ్బను నివారించవచ్చు.\n    *\n\n      క్రీడాకారులు ఆటల్లో పాల్గొనబోయే ముందు తేనె, నిమ్మరసం సమపాళ్ళలో తీసుకుంటే ఉత్సాహం, ఉత్తేజం కలిగి త్వరగా అలసట కలుగదు. ఆటలు ఆడిన తర్వాత తీసుకుంటే ఒళ్ళు నొప్పులు తగ్గుతాయి.\n    *\n\n      తేనె పుచ్చుకుంటే కళ్ళకు చలువ చేసి దృష్టి మెరుగుపడేలా చేస్తుంది.\n    *\n\n      తేనె, నిమ్మరసం సమభాగాలుగా తీసుకుంటూ ఉంటే గొంతునొప్పి, గొంతు గరగర, గొంతు బొంగురుపోయినట్లుండటం వంటి బాధలు తగ్గుతాయి.\n    *\n\n      తేనెలో ఊరబెట్టిన ఉసిరికాయలను గర్భిణీలు రోజూ ఉదయం, సాయంత్రం ఒకటి లేదా రెండు తింటే పుట్టబోయే బిడ్డకు బలవర్ధకం.\n    *\n\n      తేనెలో కొద్దిగా ఆముదం చేరిస్తే మంచి విరేచనకారిగా పనిచేస్తుంది.\n    *\n\n      పంచదారకు బదులుగా తేనెను వాడటం వల్ల ఆరోగ్యదాయకంగా పనిచేస్తుంది.\n    *\n\n      ప్రకృతిలో సహజసిద్దంగా లభించే ఆహారపదార్ధాలలో తేనె ఉత్తమమైనది, పుష్టికరమైనది.\n    *\n\n      భోజనానంతరం తీసుకుంటే పైత్యహారిగా పనిచేస్తుంది. శరీరంలోని అధిక వేడిని తొలగిస్తుంది.\n    *\n\n      మనం తీసుకొనే ఆహారపదార్ధాలు, పానీయాలు మొదలైనవి జీర్ణక్రియలో భాగంగా గ్లూకోజ్, సుక్రోజ్, ఫ్రక్టోజ్‌లుగా మారిన తరువాత క్రమంగా జీర్ణం అవుతాయి. కానీ తేనె ఇలా ఏ మార్పులూ లేకుండా సులభంగా జీర్ణం అవుతుంది.\n    *\n\n      రెండు తులాల తేనెలో ఒక నిమ్మకాయ రసం కలుపుకొని రోజూ తాగితే పులితేపులు తగ్గుతాయి. \n',health
'టీనేజీ అమ్మాయిల్లోనే లైంగిక కోర్కెలు, భావలు ఎక్కువగా ఉన్నట్టు తాజాగా నిర్వహించిన ఒక పరిశోధనలో తేలింది. ఇలాంటి భావాలు కలిగిన టీనేజీ అమ్మయిలు తమ స్నేహితులతో కలిసి లైంగిక సంబంధాలను ఎక్కువగా పెట్టుకున్నట్టు ఈ సర్వే తేల్చింది.\n\nఅయితే, టీనేజీ అమ్మాయిల్లో సెక్స్‌కోర్కెలు ఎక్కువగా ఉండటం వల్ల వారు తీవ్రమైన మానసిక ఒత్తిడికి లోనవుతున్నట్టు తేలింది. ముఖ్యంగా, స్నేహితులతో లైంగిక సంబంధాలు పెట్టుకున్న యువతులు మరింత ఒత్తిడికి లోనవుతున్నట్టు ఇందులో తేలింది.\n\nసాధారణంగా టీనేజీ అమ్మాయిల్లో సెక్స్ సంబంధాలు ఎక్కువగా పాశ్చాత్య దేశాల్లోనే ఉంటుంది. ఈ సంస్కృతి ఇటీవలి కాలంలో భారత్‌లోనూ ఎక్కువగానే విస్తరిస్తున్నట్టు పరిశోధనలో తేలింది.\n\nఈ పరిశోధనను 14 వేల మంది టీనేజీ యువతులపై చేశారు. ఇందులో బయటి ప్రభావాల కంటే వారిలోని కోర్కెలు, భావాలే అధికంగా లైంగిక సంబంధాలకు ప్రోత్సహిస్తున్నట్టు తేలిందని శాస్త్రవేత్తలు చెపుతున్నారు.\n\nరెండుసార్లు కంటే ఎక్కువ సార్లు రతి క్రీడలో పాల్గొన్న వారే ఎక్కువ డిప్రెషన్‌కు లోనవుతున్నట్టు తేలిందని చెప్పారు. అదే కన్నెలుగా ఉన్న అమ్మాయిల్లో ఈ ఒత్తిడి తక్కువగా ఉన్నట్టు వారు చెప్పారు. \nనాలుగు కాళ్ళు కలిగిన ఇనుప చట్రంమీద చేతులు పెట్టడానికి అనువైన వెడల్పు భాగం మీద చేతులువుంచి, శరీర బరువును మోసేందుకు తమ భుజాలను సిద్ధంచేసి నెమ్మదిగా కాళ్ళు పైకి ఎత్తాలి. క్రమక్రమంగా శరీరం తూలకుండా నిలుపుతూ మొత్తం శరీరం తలకిందులుగా నిలపాలి.\n\nఈ ఆసనంలో శ్వాసక్రియ మామూలుగా జరపాలి. తిరిగి సాధారణ స్థితికి వచ్చి కాసేవు శవాసనం వేయాలంటున్నారు యోగా గురువులు. ఈ ఆసనం భయపడేంత కష్టమైన ఆసనం కాదంటున్నారు వారు.\n\nఇదిలావుండగా ఈ ఆసనం వేయడం వలన తలకు రక్త సరఫరా బాగా జరిగుతుందని, కానీ తీవ్ర రక్తపోటు కలవారు, గుండె జబ్బులున్నవారు, అల్సర్, తీవ్రమైన వెన్నునొప్పితో బాధపడేవారు ఈ ఆసనాన్ని వేయకూడదంటున్నారు యోగా నిపుణులు. \n',health
'హోమియోపతిలో బయోకెమిక్ రెమిడీస్... ఇవి హోమియోపతి మందులకు సహాయక మందులుగా పనిచేస్తాయని చెప్పవచ్చు. ఇవి తాత్కాలిక ఉపశమనాన్ని ఇవ్వడానికి వాడుతారు. మన శరీరములో ఏదైనా మూలకం లోపించినప్పుడు దానిని భర్తీ చేయటానికి దీర్ఘకాలికముగా కూడా వాడవచ్చు.\n\nఈ రోజు ముందుగా ఫెర్రమ్ ఫాస్ గురించి తెలుసుకుందాం... దీనిని 6x లలో వాడుతారు. క్రింది రుగ్మతలకు ఉపశమనంగా ప్రతి ఒక్కరూ నిర్భయముగా వాడవచ్చు.\n1. జ్వరం ( సాధారణ)\n2. జలుబు\n3. గొంతులో గరగర, నొప్పి, వాపు\n4. కళ్లు ఎర్రబారడం, దురద\n5. రక్తహీనత\n6. శరీరంలో వాపు\n7. ఐరన్‌లోపం వల్ల కలిగే ఎనేమియా\n8. ఎర్రటి రక్తస్రావములకు ( మొలలు, రుతుస్రావం ఎక్కువ)\n9. కొన్ని రకముల చర్మ వ్యాధులకు అలెర్జీ... దురదలకు\n10. తలతిప్పడం\n\nపైన పేర్కొన్న రుగ్మతలను ఫెర్రమ్ ఫాస్ సమర్థవంతంగా ఎదుర్కొని ఉపశమనాన్ని కలిగించును. వ్యాధి తీవ్రతని బట్టి ఈ మందును ఉపయోగించాల్సి ఉంటుంది.\n\nఉదాహరణకు జలుబు బాగా ఇబ్బంది పెడుతున్నప్పుడు ప్రతి గంటకీ ఒకసారి వాడవచ్చు. కొంచెం తగ్గిన తర్వాత ప్రతి నాలుగు గంటలకు ఒక మారు నాలుగు మాత్రలు పెద్దలకు, రెండు మాత్రలు పిల్లలకు వెయ్యవచ్చు.\n\nఅలాగే శరీరతత్వ వ్యాధులు అంటే రక్తహీనత( అనేమియా) వంటి సమస్యలకు రోజుకు మూడుసార్లు రెండు లేదా మూడు నెలలపాటు వాడవచ్చు. సైడ్ ఎఫెక్ట్స్ లేకుండా ఐరన్ టాబ్లెట్లు వలె ఇది పనిచేస్తుంది. ఫెర్రమ్ ఫాస్ వాడిన నెల తర్వాత హిమోగ్లోబిన్ శాతం రిపోర్టు ద్వారా గమనించి రక్తకణాల అభివృద్ధిలోని మార్పును గమనించవచ్చు. చిన్నపిల్లలు ఉన్న ప్రతి ఇంట్లో ఉండదగినది ఫెర్రమ్ ఫాస్ 6 x.\n\nగమనిక: మూడు రోజులకు మించి 102 డిగ్రీలకు పైన జ్వరం తగ్గకుండా వుంటే మంచి హోమియో వైద్యుని సంప్రదించాలి.\n\nఈరోజు హోమియోపతికి చెందిన కొన్ని నివారణోపాయాలు తెలుసుకుందాం...\n\nఇవి వాడటం వలన శరీరానికి ఎలాంటి నష్టం కలగదు, సైడ్ఎఫెక్ట్ ఉండవు. ఈ నివారణోపాయలను ఎవ్వరైనా వాడవచ్చు.\n\nకొన్ని సందర్భాల్లో వీటిని రోజుకు చాలాసార్లు ఉపయోగించమని కోరుతుంటాం లేదా ప్రతి గంటకు ఓసారి వాడమని కోరుతుంటాం.\n\nచెప్పాలంటే ప్రతి ఒక్కరు ఇంట్లో ఉంచుకోదగ్గ మెడికల్ కిట్‌ లాంటిదన్నమాట. ఇవి చిన్న చిన్న జబ్బులకు సూచించే మందులు చిట్కాల్లా పనిచేస్తాయనడంలో సందేహం లేదు.\n\n** 1 ఫేర్రమ్ ఫాస్...( ఎఫ్.పి )\n\n** 2 మెగ్నీషియా ఫాస్...( ఎమ్.పి )\n\n** 3 కాల్కారియా ఫాస్...( సి.పి )\n\n**4 కాలియమ్ ఫాస్...( కే.పి )\n\n** 5 నాట్రమ్ ఫాస్...( ఎన్.పి )\n\n** 6 నాట్రమ్ ముర్...( ఎన్.ఎమ్ )\n\n** 7 సిలిసియా.\n\n** 8 కాలి మురియాటికమ్...( కే.ఎమ్ )\n\n** కాలి సలఫ్...( కే.ఎస్)\n\n** 10 నాట్రమ్ సల్ఫ్...( ఎన్.ఎస్ )\n\n** 11 కాల్‌కారియా సల్ఫ్...( కే.ఎస్ )\n\n** 12 కాల్‌కారియా ఫ్లోర్...( సీ.ఎఫ్)\n\nప్రధానంగా వీటిని 12x, 6x, 3x పోటెన్సీగా వాడుతుంటారు.\n\nపైన పేర్కొనబడిన మందులు ఇలా కూడా తయారు వేసుకోవచ్చు...\n\nపెద్దలకు నాలుగు, పిల్లలకు రెండు మాత్రల చొప్పున డోసేజ్ వాడాలి.\n\nప్రతి ఒక్క మందు దేనికి ఉపయోగపడుతాయనే వాటిగురించి మరోసారి తెలుసుకుందాం...\n\n',health
'రతిలో పాల్గొన్నప్పుడు మనసు, తనువు పులికించిపోయి పురివిప్పిన మయూరిలా తన్మయత్వం పొందడాన్ని ఆర్గజం లేదంటే సుఖప్రాప్తి లేదా భావప్రాప్తి అంటారు. అయితే కొందరి స్త్రీలలో ఈ భావప్రాప్తి కలుగనే కలుగదు.\n\nఈ భావప్రాప్తి కలుగక పోవడానికి తమలో ఏదో శారీరక లోపం ఉందని కొందరు స్త్రీలు భావిస్తారు. క్లైటోరిన్ లేకపోవడమో, యోనిలో కామనాడులు లోపించడమో కారణమనుకుంటారు. ఇవే కాదు ఇంకా ఏవేవో అపోహలతో వాళ్లకు అది మిస్టరీగా మారిపోతుంది.\n\nభావప్రాప్తి కలుగడంలో మనసు ప్రాధాన్యత అంతాఇంతా కాదు. అలాగే శరీరంలోని కామనాడుల పాత్ర తక్కువేమీ కాదు. శరీరంలో కామనాడులు స్పందించకపోతే మనసు భావప్రాప్తికి సమాయత్తం అవడం కష్టమవుతుంది. అందువల్లనే సెక్స్ లో సుఖప్రాప్తి అనేది తనువు మనసుల సమ్మేళలనం.\n\nఅదలా వుంచితే మనసు, తనువులతోపాటు స్త్రీలో ఈస్ట్రోజన్ హార్మోన్ సెక్స్ స్పందనలకు మూలం. ఈ హార్మోన్ తగినంత ఉత్పత్తి లేనివారిలో యోనిమార్గంలో పొరలు పలుచగా తయారవుతాయి. ఫలితంగా రతి బాధ కలిగిస్తుంది. బాధాకరమైన రతి సుఖప్రాప్తిని కలిగించదు.\n\nఇంకా కొన్ని రకాలైన వ్యాధులు, వ్యసనాలు కూడా ఆర్గజంను అడ్డుకుంటాయి. మత్తుమందు, మాదక ద్రవ్యాలకు అలవాటైన స్త్రీలలో కూడా భావప్రాప్తి ఉండదు.\nసూర్య నమస్కారాలను చేయడం వెనుక ఆరోగ్యానికి సంబంధించిన ప్రయోజనాలు దాగి ఉన్నాయి. సూర్యనమస్కారాలను చేయడం వల్ల శరీరంలోని 638 కండరాలకు శక్తి వస్తుంది. ఈ సూర్య నమస్కారాలను 12 భంగిమల్లో చేస్తారు. వీటిని 12 పేర్లతో ఉచ్ఛరించే మంత్రాలు కూడా ఉన్నాయి. అవేంటో ఒక్కసారి చూద్దాం..\n\n1. ఓం మిత్రాయనమః\n2. ఓం రదయేనమః\n3. ఓం సూర్యాయనమః\n4. ఓం భానవేనమః\n5. ఓం ఖగాయనమః\n6. ఓం పూష్ణేనమః\n7. ఓం హిరణ్య గర్భాయనమః\n8. ఓం మరీచేనమః\n9. ఓం ఆదిత్యాయనమః\n10. ఓం సవిత్రీ నమః\n11. ఓం అర్కాయనమః\n12. భాస్కరాయనమః\n\nఅంటూ ఈ 12 నామాలకు 12 రకాలుగా శరీరాన్ని ముందుకు వెనక్కి వంచుతూ సూర్యనమస్కారాలు చేస్తారు.\n',health
'ప్రత్యామ్నాయ వైద్యవిధానాలలో సిద్ధ దక్షిణ భారతదేశములోని ద్రవిడుల కాలము నాడు ప్రసిద్ధమైనది. \"సిద్ధార్దులు\" లేక శైవ భక్తులైన ఋషులు దైవానుగ్రహము వలన పొందిన వైద్యజ్ఞానము ఇది. పురాణాల ప్రకారము సిద్ధార్దులు 18 మంది, వారిలో అగస్త్యుడు ముఖ్యమైన వాడు మరియు సిద్ధ వైద్య పితామహుడని పిలవబడుచున్నాడు. జీవి అన్న ప్రతి దానికి మనసు, శరీరము అనే రెండు భాగాలుంటాయని, ఆరోగ్యవంతమైన శరీరము లోనే శక్తివంతమైన, ఆరోగ్యవంతమైన మనసు ఉంటుందని సిద్ధులు నమ్మేవారు. ఆ కాలములో వీరు కొన్ని మెదడ్స్ ని , మెడిటేషన్ విధానాలను రూపొందించారు. వీరు నమ్మే సిద్ధాంతాలను వమ్ము చేయకుండా నిర్మలమైన మనస్సుతో మెడిటేషన్ చేయడమువలన జబ్బులకు, అనారోగ్యానికి దూరంగా ఉండేవారు.\n\nసిద్ధ వైద్యములో ఆయుర్వేదములాగే శారీరక రుగ్మతలను వాత, పిత్త, కఫ అనే రకాలుగా వ్యవహరిస్తారు .\nఅనారోగ్య పరిస్థితిని వ్యాధి లేదా రోగము (ఆంగ్లం Disease) అంటారు. వ్యాధులు కలుగకుండా మన శరీరంలోని రోగ నిరోధక శక్తి మనల్ని కాపాడుతుంది.\n[మార్చు] వ్యాధి కారణాలు\n\nచాలా రకాల వ్యాధులకు కారణాలు తెలియదు. కొన్ని వ్యాధులు వివిధ రకాలైన కారణాల వలన కలుగవచ్చు. కొన్ని మనలోనే అంతర్గతంగా ఉంటే కొన్ని బాహ్య కారణాలుగా ఉంటాయి. జన్యుసంబంధమైనవి అంతర్గత కారణాలు. పోషకాహార లోపాలు, వాతావరణంలోని కారకాలు మరియు వ్యాధికారక క్రిమికీటకాదులు బాహ్య కారణాలు. కొన్ని వ్యాధులలో ఈ రెండు కారకాల పాత్ర ఉంటుంది.\n\nవ్యాధి కారకాలను సంఘ, మానసిక, రసాయన మరియు జీవ కారకాలుగా వర్గీకరించ వచ్చును. కొన్ని కారకాలు ఒకటి కంటే ఎక్కువ తరగతులలో ఉండవచ్చును. ఉదాహరణకు వాతావరణంలో జీవ రసాయన కారకాలు రెండూ ఉండవచ్చును.\n[మార్చు] వ్యాధుల వ్యాప్తి\n\nఒకరి నుండి మరొకరికి వ్యాప్తిచెందే వ్యాధులు - అంటువ్యాధులు. ఇవి వైరస్, బాక్టీరియా,ఫంగస్ మరియు ఇతర పరాన్న జీవుల వలన సంక్రమిస్తాయి. జలుబు, క్షయ, తామర,మరియు పొట్టపురుగులు వీటికి ఉదాహరణలు. ఈ వ్యాధులు వివిధ రకాలుగా వ్యాప్తిచెందుతాయి. కొన్ని గాలి ద్వారా, కొన్ని కీటకాల ద్వారా, కొన్ని మురికి నీరు లేదా అపరిశుభ్రమైన ఆహారం ద్వారా, మరికొన్ని స్పర్శవలన, సెక్స్ ద్వారా వ్యాపిస్తాయి. ఈ విధమైన వ్యాప్తిని మనం చాలా వరకు నివారించవచ్చును.\n[మార్చు] వ్యాధుల నివారణ\n\nకొన్ని రకాల వ్యాధులు రాకుండా ముందు జాగ్రత్త చర్యలు తీసుకోవడం ద్వారా వీటి నుండి మనల్ని రక్షించుకోవచ్చును. దీనినే వ్యాధి నివారణ  అంటారు. వ్యాధి వచ్చిన తర్వాత వైద్యం  చేసుకోవడం కన్నా ఇది చాలా విధాలుగా ఉత్తమమైన పద్ధతి.\n',health
'చాలామందికి ప్రయాణాల్లో వాంతులు మహా ఇబ్బంది పెడుతుంటాయి. వీటిని అల్లంతో అరికట్టవచ్చంటున్నారు ఆయుర్వేద వైద్యులు. అల్లం నోటి దుర్వాసనను పోగోడుతుంది. అల్లం నోటిలో చేరిన ప్రమాదకర బ్యాక్టీరియాలను సంహరించి, దంతాల ఆరోగ్యాన్ని కాపాడుతుంది. రక్తంలోని కొలెస్ట్రాల్‌ను తగ్గించే గుణం అల్లానికి ఉంది.\n\nఅల్లం ప్రభావం కాలేయం మీద ఉంటుంది. కొలెస్టరాల్ నియంత్రణలో మెరుగైన పాత్ర వహించేలా కాలేయాన్ని తయారు చేయడమే అల్లం నిర్వహించే పాత్ర. రక్త నాళాల్లో రక్తప్రవాహం మెరుగుపరుస్తుంది. నాళాలు మూసుకుపోవడం జరుగదు. కీళ్లవారు, ఆస్త్మాల నుండి ఉపశమనం అందిస్తుంది. జీర్ణక్రియను మెరుగుపరుస్తుంది.\n\nఅల్లం, చిటికెడు ఉప్పును భోజనానికి ముందుగానీ, తర్వాతగానీ తీసుకుంటే జీర్ణక్రియ బాగా జరుగుతుంది. అల్లం మలబద్ధకాన్ని పోగొడుతుంది. సులభ విరోచనకారి కూడా. కడుపు ఉబ్బరం తగ్గిస్తుంది.\nతుమ్ములతో ముక్కు కారిపోతూ ఉంటే చికెన్ సూప్ కంటే మించింది లేదని కొందరు చెపుతారు. మరికొందరు అల్లం, తేనె కలిపిన టీ, నిమ్మకాయ పనిచేస్తుందంటారు. అయితే సాధారణ జలుబు అయినా దానిపట్ల మరింతగా శ్రద్ధ వహించవలసిందే.\n\nతుమ్ములు, జలుబుతో బాధపడుతూ ఉద్యోగానికి వెళ్లడం సరైంది కాదు. అలాగే తల, శరీరం నొప్పులు, జ్వరం లాంటివి ఉన్నప్పుడు, తుమ్ములతో జలుబు మొదలైనప్పుడు పారాసిటమాల్ బిళ్లలు, వేపొరబ్స్ లాంటివి వాడినా అవి శాశ్వత పరిష్కారం కాదు.\n\nఆయా సీజన్లలో వచ్చే జలుబులకు సరైన చికిత్స చేయకపోతే అవి క్రమంగా ఆస్తమాగా మారే అవకాశం ఉందని అలర్జీల వైద్య నిపుణులు హెచ్చరిస్తున్నారు. జలుబు చేసి తుమ్మినప్పుడు వెలువడే సూక్ష్మజీవులు ఇతరులకు వ్యాపించి వారికి కూడా జలుబు సోకుతుంది. అందువల్ల జలుబు చేసినప్పుడు ఆఫీసుకు వెళ్లి ఇతరులకు దాన్ని వ్యాపింపచేయడం కంటే విశ్రాంతి తీసుకోవడం ఉత్తమమని నిపుణుల చెపుతారు.\n\nజలుబు సాధారణంగా 7 నుంచి 12 రోజులలో తగ్గుతుంది. ఇలాంటి వైరల్ వ్యాధులకు యాంటీ బయోటిక్స్ వాడటం కంటే హాయిగా విశ్రాంతి తీసుకోవడమే మంచిది. వేడి నీటిలో పసుపు లేదా ఏదైనా బామ్ వేసి ఆవిరి పట్టడం లేదా మరిగిన నీటి ఆవిరిని పట్టి, విశ్రాంతి తీసుకోవడం వల్ల ఎక్కువ ప్రయోజనం ఉంటుంది.\n\nచీదినప్పుడు, దగ్గినప్పుడు రక్తం పడుతుందా...? అని గమనించాలి. అలా రక్తం పడితే అది తీవ్రమైన రుగ్మతగా గమనించాలి. స్వల్పంగా తలనొప్పి, జలుబు అయినప్పుడు తగినంత విశ్రాంతి అన్నిటికి మంచిది.\n',health
'‘పంచా’ మృతాలు\nమహిళలను ఎక్కువగా బాధించే సమస్య స్థూలకాయం. ఈ సమస్య బారినుండి తప్పించుకోవడం కోసం వారు ఎన్నో తంటాలు పడతారు. అవసరమైనా లేకపోయినా రకరకాల ఔషధాలు సేవిస్తారు. వీటితో స్థూలకాయం తగ్గుముఖం పట్టినా కొత్త ఆరోగ్య సమస్యలు పుట్టుకుచ్చే ప్రమాదం ఉంది. ఈ ఔషధాలకు దూరంగా… మనం రోజూ తీసుకునే ఆహరంతోనే బరువు తగ్గొచ్చు అంటున్నారు నిపుణులు. మనం రోజూ తీసుకునే ఆహారంలో సుగంధ ద్రవ్యాలను తగిన మోతాదులో వాడితే స్థూలకాయం సమస్య నుండి బయటపడవచ్చట. మహిళల శరీరాకృతిని కాపాడడంలో ఇవి ఎంతో ముఖ్యపాత్ర పోషిస్తాయి. నిజానికి భారతీయ వంటల్లో సుగంధ ద్రవ్యాలకు చాలా ప్రాముఖ్యం ఉంది. ఇతర దేశాలతో పోలిస్తే మనదగ్గర స్థూలకాయం సమస్య చాలా తక్కువ. అందుకు ఈ సుగంధ ద్రవ్యాలే కారణమని అనేక పరిశోధనల్లో . స్థూలకాయంతో బాధపడేవారు ఆహారంలో వీటిని కూడా చేర్చుకోవడం వల్ల ప్రయోజనం పొందవచ్చు. ఇందులో పలురకాల సుగంధ ద్రవ్యాలు ఏ విధంగా మేలు చేస్తాయో చూద్దాం…\n\nఅల్లం…\nఅల్లానికి ఆయుర్వేదంలో చాలా ప్రాముఖ్యం ఉంది. మూత్ర విసర్జన సాఫీగా జరిగేందుకు ఇది ఎంతగానో సహకరిస్తుంది. జీవక్రియలు సాఫీగా సాగేందుకు సైతం ఇది తోడ్పడుతుంది.ఉపయోగాలు: తీసుకున్న ఆహారంలో చెడును వెంటనే బయటకు నెట్టేస్తుంది. దాంతో బరువు పెరగకుండా ఉండడం సాధ్యమవుతుంది. వొవేరియన్‌ క్యాన్సర్‌ కణాలను నిర్వీర్యం చేసే శక్తి అల్లానికి ఉందని పలు పరిశోధనల్లో  జలుబు, మైగ్రేన్‌, ఉదయం పూట మగతగా ఉండే ఇబ్బందులను సైతం ఇది తొలగిస్తుంది.\n\nమిరపకాయ…\nమిరపకాయల్లో క్యాప్సాసిన్‌ అనే రసాయనం ఉంటుంది. దీనికున్న గుణమేంటంటే కేంద్రనాడీ వ్యవస్థను ఉత్తేజపరచి శరీరంలో వేడిని ఉత్పత్తి చేస్తుంది.ఉపయోగాలు: ఆ వేడికి శరీరంలో ఉన్న కొవ్వు కరిగిపోతుందని పరిశోధనల్లో స్పష్టమైంది. ఆకలి పుట్టించే గుణం కూడా దీనికుంది. ఈ రసాయనం శరీరంలో కొవ్వు నిల్వలు పేరుకోకుండా చూడడంలో అద్భుతంగా ఉపయోగపడుతుందని శాస్తవ్రేత్తలు తెలియజేస్తున్నారు.\n\nఆవాలు…\nఇక ఈ జాబితాలో తర్వాతి స్థానం ఆవాలదే. ఇవి కూడా దేహంలో జీవక్రియలను ఉత్తేజపరుస్తా యి.దాంతో అధికంగా ఉన్న కొవ్వు వేగంగా కరిగిపోయి బరువు తగ్గడం సులభమవుతుంది.ఉపయోగాలు: రోజుకొక చెంచాడు ఆవపిండిని తీసుకుంటే 25 శాతం మేరకు జీవక్రియలు ఉత్తేజితమవుతాయని ఇంగ్లాండ్‌లోని ఆక్స్‌ఫర్డ్‌ పాలిటెక్నిక్‌ శాస్తవ్రేత్తల అధ్యయనం లో తాజాగా  అధిక రక్తపోటు తగ్గించడానికి ఆవనూనె చక్కగా పనిచేస్తుం ది. వీటిల్లో ఒమేగా 3 ఫ్యాటీ యాసిడ్లు, ఐరన్‌, మాంగనీస్‌, జింక్‌, ప్రొటీన్‌, కాల్షియం, నయసిన్‌ సమృద్ధిగా లభిస్తాయి.\n\nనల్ల మిరియాలు…\nఇప్పుడంటే వీటిని ఆహారంలో వాడడం తగ్గించాం కానీ పూర్వం మిరపకాయలకు బదులుగా మిరియాల పొడినే ఉపయోగించేవారు. నల్ల మిరియాలతో మంచి ఆరోగ్య ప్రయోజనాలున్నాయి.ఉపయోగాలు: జీర్ణశక్తిని వృద్ధి చేయడానికి ఇవి ఎంతగానో సహకరిస్తాయి. తీసుకున్న ఆహారం ద్వారా శరీ రంలోని అన్ని భాగాలకూ పోషకాలందేలా చూస్తాయి. దీనిలో ఉండే పిపరిన్‌ రసాయనం దేహంలోని జీవక్రియలను ఉత్తేజపరుస్తుంది.శరీర బరువు సమతుల్యంగా ఉంచడానికి తోడ్పడుతుంది. తాజా మిరియాల్లో ఔషధ గుణాలెక్కువగా ఉంటాయి. ఈ సుగంధ ద్రవ్యాల వల్ల బరువు తగ్గించడంతో పాటు అనేక రకాల ఇతర ప్రయోజనాలు కూడా ఉన్నాయి. అందుకే మన రోజు వారీ ఆహారంలో వీటిని ఉపయోగించడం ఎంతో అవసరం.\n\nదాల్చినచెక్క…\nరోజులో ఒక్క చెంచాడు దాల్చినచెక్క పొడిని తీసుకున్నారంటే మీ అధిక బరువు క్రమంగా తగ్గిపోతుంది.ఆరోగ్యం, అందం కూడా మెరుగు పడుతుందని శాస్తవ్రేత్తలు జరిపిన పలు పరిశోధనల్లో .ఉపయోగాలు: దీనికి రక్తంలో గ్లూకోజ్‌ని తగ్గించే గుణం ఉంది. చెడు కొలెస్టరాల్‌ను 27 శాతం వరకు తగ్గించే శక్తి దీని సొంతం. టైప్‌ 2 మధు మేహ రోగులకు ఇది మంచి ప్రయోజనకారి. రక్తం గడ్డకుండా నిరోధిస్తుం ది. అలా అని దీన్ని మోతాదుకు మించి తీసుకోకూడదు. అలా తీసుకుంటే దీనిలో ఉండే కొమారిన్‌ అనే రసాయనం లివర్‌కి హాని చేస్తుంది.\n',health
'అల్లంలో మనకు తెలియని ఔషధీయ గుణాలు ఎన్నో పుష్కలంగా ఉన్నాయి. ఇది అనేక ఆరోగ్య సమస్యలకు చక్కటి మందులా పనిచేస్తుంది. కొందరు అల్లాన్ని అన్నింటిలో వాడితే మరి కొంత మంది మాత్రం అల్లాన్ని చూస్తే ఆమడ దూరంలో ఉంటారు. అటువంటి వారు తెలుసుకోవలసింది ఏమిటంటే అల్లానికీ మన ఆరోగ్యానికి చాలా దగ్గరి సంబంధం ఉన్నది. అల్లాన్ని దూరం చేసుకుంటే మన ఆరోగ్యాన్ని దూరం చేసుకున్నట్టే.\nగాస్ట్రో ఇంటెస్టినల్‌ డిస్ట్రెస్‌ అంటే జీర్ణ సంబంధమైన ఇబ్బందులన్నిటికీ అల్లం రామ బాణంలా పనిచేస్తుంది.గర్భిణీ స్ర్తీలలో రెండవ నెల ఆరంభంతోనే వాంతులు అవడం, తలతిరుగుడు, నడుం బాధలు లాంటివి వస్తుంటాయి.అరుగుదల లేకపోవడం వంటి వాటిని మార్నింగ్‌ సిక్‌నెస్‌ అంటారు. దీనిని అల్లం బాగా తగ్గిస్తుంది. మోషన్‌ సిక్‌నెస్‌, సీసిక్‌నెస్‌లను తగ్గిస్తుంది. కడుపులో వాయువును అల్లం హరించి వేస్తుంది. జలుబు, ఫ్లూను నివారించేందుకు చికిత్స చేయటానికి కూడా అనాదిగా వైద్యులు, ఆయుర్వేద శాస్తక్రారులు అల్లాన్ని ఉపయోగించారు.\n\n    * గుండెలో మంట వచ్చినప్పుడు అల్లం తీసుకుంటే వెంటనే ఉపశమనం లభిస్తుంది.\n    * కొలెస్టరాల్‌ను తగ్గిస్తుంది. కేన్సర్‌ ట్యూమర్స్‌ పెరగనీయదు.\n    * మైగ్రేన్‌ తలనొప్పిని వెంటనే తగ్గిస్తుంది.\n    * అల్లం పెయిన్‌ కిల్లర్‌. అలానే మంట ఎక్కడ ఉన్నా తగ్గిస్తుంది.\n    * కఫం, దగ్గుకు అల్లం తేనె కలిపి ఇచ్చిన వెంటనే ఉపశమనం కలుగుతుంది.\n    * నీరసంగా ఉన్నప్పుడు అల్లం టీ త్రాగాలి. నూతనోత్సహం వస్తుంది.\n    * అల్లం త్వరగా పాడవకుండా ఉండాలంటే ఇసుక కుండీలో గానీ, పెరటిలో గానీ పాతిపెడితే చాలా కాలం నిల్వ ఉంటుంది.\n    * కాల్చిన అల్లాన్ని శొంఠి అంటారు. శొంఠిని పొడిగా చేసి అర స్పూన్‌ పొడి, ఆర స్పూన్‌ పంచదార కలుపుకొని పరకడుపున తీసుకోవాలి. లేదా మొదటి ముద్దలో శొంటిపొడిని తీసుకుంటే తిన్నది జీర్ణం బాగా అవుతుంది.\n    * రక్త క్యాన్సర్‌ను నిరోధించ డంలో బాగా పని చేస్తుంది. కనుక అల్లాన్ని ఆహారంలో వాడడం ఎంతో మంచిది. అల్లం టీ త్రాగడం, రోజు ఉదయం ఓ చిన్న అల్లం ముక్క నమిలి తినడం ద్వారా అజీర్తి, గ్యాస్ట్రిక్‌ సమస్యలకు దూరంగా ఉండవచ్చు.\n    * అందుకే పూర్వకాలం వంటిళ్ళల్లో అల్లం తప్పనిసరిగా కనిపించేది. అల్లాన్ని నిమ్మరసంలో ఊరబెట్టి అజీర్ణం అనిపించినప్పుడు తింటుంటే ఆ మందం తగ్గుతుంది. అల్లం సర్వరోగ నివారిణిగా పనిచేస్తుంది.\n',health
'వంటింట్లో ఉండే సుగంధద్రవ్యాలలో ఒకటైన లవంగం పొడి దగ్గుకు విరుగుడిగా పనిచేస్తుంది. అలాగే లవంగంలో చిగుళ్ల వాపును తగ్గించే మంచి గుణం ఉంది. ఇంకా లవంగాలను నూరి ముద్దచేసి తలకు రాసుకుంటే తలనొప్పి తగ్గుతుంది. అలాగే కీళ్లనొప్పులను, వెన్ను నొప్పులను కూడా లవంగం తగ్గిస్తుంది.\n\nఇకపోతే.. లవంగంలో యాంటియోక్సిడెంట్ స్పైస్ ఉంటుందని మిగుల్ హెర్నాండెజ్ యూనివర్శిటీ (యూఎమ్‌హెచ్) పరిశోధనలో తేలింది. వీటిని రోజుకు ఒకటి చొప్పున తీసుకోవడం లేదా వంటల్లో చేర్చడం ఆరోగ్యానికి ఎంతో మంచిదని పరిశోధకులు సూచిస్తున్నారు.\n\nశరీరంలోని హైడ్రోజన్, ఐరన్ శాతాన్ని తగ్గించడంలో లవంగం కీలక పాత్ర పోషిస్తుందని యూఎమ్‌హెచ్ జువానా ఫెర్నాండెజ్-లోపెజ్ తెలిపారు. అలాగే లవంగంలో ఎన్నో ఔషధ గుణాలున్నాయని పరిశోధనలో తేలినట్లు ఫెర్నాండెజ్ అన్నారు. \nవాల్‌నట్స్‌ (అక్రోటు కాయ)లు ఒత్తిడి, లో బీపీలను నివారించేందుకు ఉపయోగపడతాయని తాజా అధ్యయనంలో తేలింది. కొలెస్ట్రాల్‌ను తగ్గించే బాదంపప్పు ఒత్తిడి, రక్తపోటులను కూడా నియంత్రిస్తుందని అమెరికా విశ్వవిద్యాలయం నిర్వహించిన అధ్యయనంలో వెల్లడైంది.\n\nదీనిపై మూడు వారాల పాటు నిర్వహించిన ఈ అధ్యయనంలో వాల్‌నట్స్ తీసుకోవడం ద్వారా లో బీపీ, ఒత్తిడిని కొంతమేరకు నివారించవచ్చని తేలింది. అంతేగాకుండా హృద్రోగ వ్యాధులు కూడా నయమవుతాయని ప్రొఫెసర్ షీలా తెలిపారు. అలాగే ఊబకాయం వంటి సమస్యలకు కూడా వాల్‌నట్స్‌ను తీసుకోవడం ద్వారా చెక్ పెట్టవచ్చునని అధ్యయనంలో తేలింది.\n\nఈ పరిశోధనలను మూడు రకాలుగా చేశారు. ఒకటి వాల్‌నట్స్ లేకుండా, మరొకటి వాల్‌నట్స్‌తో, ఇంకొకటి వాల్‌నట్స్, ఫ్లెక్సీడ్ ఆయిల్‌‍తో చేసినట్టు పరిశోధకులు వెల్లడించారు. లో బీపీతో బాధపడుతూ వాల్‌నట్స్‌ను ఉపయోగించిన వారిలో విశ్వవిద్యాలయ ప్రొఫెసర్లు కూడా ఉన్నట్టు వారు పేర్కొన్నారు.\n',health
'తాకాలం వస్తే చాలు... మోకాళ్ళు, మోచేతులు వాచి పోతాయి. విపరీతమైన నొప్పులు ప్రాణం పోయనట్లనిపిస్తుంది. వర్షాకాలం వచ్చినా ఇదే పరిస్థితి. వయస్సు పెరిగే కొద్ది నొప్పులు ఎక్కువ ఆవుతాయి. ఈ వ్యాధినే ర్యుమటాయిడ్ అంటారు. ఇందుకు అల్లోపతి కంటే హోమియోపతితోనే పరిష్కారం లభిస్తుందనడంలో సందేహం లేదు.\n\nవ్యాధి లక్షణాలు\nవర్షాకాలం వస్తే అన్ని కీళ్ళు వాచిపోతాయి. ప్రత్యేకించి మోకాళ్ళు, మోచేతులు విపరీతమైన నొప్పులు.\n\nనయమయ్యే మార్గముందా...?\nర్యుమటాయిడ్‌ వ్యాధికి శాశ్వత చికిత్స లేదనడంలో వాస్తవం లేదు. కాకపోతే ఎక్కువ రోజులు మందులు తీసుకోవాల్సి ఉంటుంది. మందులను క్రమంలో వాడాలి. ప్రతి రోజూ రస్టాక్స్‌-200ను ఉదయం, సాయంత్రం నెల రోజులు వాడాలి. తరువాత రూటా-200 మందును ఒక నెల రోజులు, ఆ తరువాత కాస్టిమ్‌-200 మందును నెల రోజులు వాడాలి. ఆ తరువాత కూడా ఈ మూడు రకాల మందులను మూడు నాలుగు దఫాలుగా వాడాలి. ఇలా క్రమం తప్పకుండా మందులు వాడితే ఈ వ్యాధి శాశ్వతంగా నయమవుతుంది.\n\nఆహార నియమాలు\nఏ ఆహారం పడితే ఆ ఆహారం తీసుకోరాదు. ఆహార విషయంలో మాంసం, గుడ్లు, పాలు, పెరుగు మానివేయాలి. అయితే మజ్జిగ మాత్రం తీసుకోవచ్చు. రోజూ కొద్ది దూరం నడక సాగించడం మంచిది. అలాగే ప్రాణాయామం చేయడం మరింత మేలు. \nనేటి ఆధునిక కాలంలో ప్రతి ఒక్కరిలోనూ మానసిక ఒత్తిడి, ఆందోళనలు నానాటికీ ఎక్కువై పోతున్నాయి. దీంతో రాత్రి ఇంటికి వచ్చే సరికి భార్యా భర్తలిద్దరూ బెడ్‌పై అటువైపు ఒకరు, ఇటు వైపు మరొకరు తిరిగి పడుకుంటారు. ఫలితంగా వారు ఎలాంటి సుఖ సంతోషాలు లేని దాంపత్య జీవితాన్ని సాగిస్తున్నారు. ఇలాంటి వాటికి ధ్యానం ద్వారా చెక్ పెట్టేందుకు కృషిచేయాలి.\n\nఅలాగే, వివాహమైన కొత్తల్లో రోజుకు నాలుగైదు సార్లు సెక్స్ చేస్తుంటారు. నెలలు గడిచే కొద్దీ సెక్స్‌పై కోర్కెలు సన్నిగిల్లుతుంటాయి. అయితే, స్త్రీ పురుషుల్లో సెక్స్ కోర్కెలు కొన్నిసార్లు ఉవ్వెత్తున ఎగసిపడటం, మరికొన్నిసార్లు తక్కువగా ఉండటం సహజమే.\n\nఅంతమాత్రాన తమలో సెక్స్ సామర్థ్యం పూర్తిగా నశించిపోయిందని ఆందోళన చెందకూడదని సెక్స్ నిపుణులు. సాధారణంగా సెక్స్ కోర్కెలనేవి అనేక అంశాలపై ఆధారపడి ఉంటాయన్నది వారి వాదనగా ఉంది. వంశపారంపర్య లక్షణంగా, శరీరంలో ఉత్పత్తి అయ్యే హార్మోన్లు, వయస్సు, తగిన ఈడుజోడు, భార్యాభర్తల ప్రోత్సాహం కూడా ఎంతో కీలకం.\n\nఅయితే, వీటన్నింటికి దూరంగా ఉండటం సాధ్యపడక పోయినప్పటికీ.. సెక్స్ పవర్‌నిచ్చే పోషకాహారాలు తీసుకుంటే దాంపత్య జీవితాన్ని ఆనందంగా గడపవచ్చని సెక్స్ నిపుణులు అభిప్రాయపడుతున్నారు. అది ఎలా అంటే.. వివాహమైన తొలిరోజుల్లో రోజుకు మూడునాలుగు సార్లు సెక్స్‌లో పాల్గొన్న విధంగానే పాల్గొనవచ్చని వారు చెపుతున్నారు. \n',health
'భారతీయ జీవనశైలిలో యోగాకు ఓ ప్రత్యేక స్థానముంది. అందులోను సూర్య నమస్కారానికి చాలా ప్రాధాన్యత ఉంది. సూర్యుడు లేకుంటే జీవితమే లేదనుకునే తత్వం భారతీయులది. శరీరతత్వానికి, మేథస్సుకు బ్యాలెన్సింగ్‌గా ఉపయోగపడే ఈ సూర్య యోగాను దక్షిణ భారతంలో ఎక్కువగా ఆచరిస్తుంటారు.\n\nదక్షిణ భారతంలోనే ప్రత్యేకంగా కేరళ రాష్ట్రాన్ని దేవతల సామ్రాజ్యం అనికూడా మన భారతీయులు అంటారు. అలాంటి కేరళలోని ప్రజలు తమ జీవితంలో సూర్య యోగాను అంతర్భాగంగా చేసుకున్నారు.\n\nసూర్యుడు ఉదయించే సమయంలో లేదా సూర్యుడు అస్తమించే సమయంలో సుమారు 20 నిమిషాలు సూర్యున్ని చూడ్డం వారి జీవన విధానంలో ఓ భాగంగా మారింది. ప్రతీ రోజు గ్రూపులు గ్రూపులుగా ప్రజలు సూర్యున్ని తదేకంగా చూడ్డం అలవాటు చేసుకున్నారు.\n\nసూర్యుడు ఉదయించే ముందు లేదా అస్తమయానికి 20 నిమిషాల ముందు అతి నీల లోహిత కిరణాలు తక్కువ మోతాదులో ఉండడంవల్ల సూర్యున్ని చక్కగా చూడొచ్చని యోగా గురువులు చెబుతున్నారు. ఎలాంటి కటకం లేకుండానే సూర్యున్ని చూడ్డానికి అవకాశం ఉందని వారు చెబుతున్నారు.\n\nఇలా సూర్యున్ని వీక్షించడం వలన శారీరక, మానసిక ఒత్తిడి దూరమవడంతోపాటు అంతర్లీనంగా శక్తి చేకూరుతుందని యోగా నిపుణులు సూచిస్తున్నారు. దీంతోపాటు కళ్ళకు దృష్టిలోపాలుంటేకూడా తొలగిపోతాయని వారంటున్నారు.\n\nరస్తుతం చాలామంది కంప్యూటర్ ముందు కూర్చుని దాదాపు ఎనిమిది నుంచి పది గంటలవరకు పని చేస్తున్నారు. ఇది నిత్యకృత్యం అయిపోతోంది. దీంతో మానసికమైన ఒత్తిడి, శారీరకమైన ఒత్తిడి రెండూ పెరిగి పోతున్నాయి. వెంటనే రాత్రి అయ్యేటప్పటికి అలసటకు గురౌతుంటారు.\n\nకంప్యూటర్ ముందు కూర్చుని తదేకంగా చూస్తూ ఉండటం మూలాన కళ్ళకు శ్రమ ఎక్కువ కలుగుతోంది. అలాగే కొన్ని కానరాని సమస్యలకు లోనయ్యే ప్రమాదం ఉంది.\n\nనష్టాలు: కంప్యూటర్‌తో ఎక్కువ సేపు పనిచేసేవారిలో జ్ఞాపకశక్తి లోపించడం, దూరదృష్టి లోపం, చిరాకు పడటం, వెన్నునొప్పి, అనవసరమైన అలసట మొదలైనవి ఏర్పడతాయి. కంప్యూటర్‌తో పని చేయడం అధికంగా ఉంటే మస్తిష్కంతోబాటు కళ్ళు కూడా బాగా అలసిపోతాయి. దీంతో నిద్రతో ఉపశమనం కలుగుతుందనుకుంటే పొరబాటే.\n\nఅత్యధిక సమయం కంప్యూటర్ ముందు కూర్చుని పని చేసేవారిలో దృష్టి లోపం ఏర్పడినట్లు వైద్యులు చెబుతున్నారు. అలాంటివారు కళ్ళజోడును ఎక్కువగా ధరిస్తున్నారని వైద్యులు తెలిపారు. ఇదికాకుండా జ్ఞాపకశక్తి కూడా కోల్పోతున్నట్లు వారి పరిశోధనల్లో తేలినట్లు పరిశోధకులు తెలిపారు.\n\nపని ఒత్తిడి కారణంగా వారిలో చిరాకు పాళ్ళు అధికంగా ఏర్పుడుతుంటుందని వైద్యులు చెబుతున్నారు. అలాంటి వారు కార్యాలయంలోని కొపాన్నంతటిని ఇంట్లోని వారిపై చూపుతుంటారని వారు పేర్కొన్నారు. సహజంగా కంప్యూటర్‌తో ఎక్కువ సమయం గడిపేవారిలో ఇలాంటి బాధలు ఉత్పన్నమౌతాయని వారంటున్నారు.\n\nజాగ్రత్తలు పాటించండిలా...!\n\nముందుగా మీ కంప్యూటర్‌ను మీ కళ్ళకు సమాంతరంగా ఉంచుకోండి. దీంతో మీ కళ్ళకు శ్రమ తగ్గించినవారవుతారు. ముఖ్యంగా మీ కంప్యూటర్‌ను మీరు కూర్చునే స్థానం నుంచి కనీసం రెండు అడుగుల నుండి మూడు అడుగుల దూరంలో ఉంచండి. మరో విషయం ఏంటంటే కంప్యూటర్‌తో నిరంతరం పని చేస్తుంటే మధ్య మధ్యలో కనీసం 5 నుంచి 10 నిమిషాలకు ఒకసారి 20 అడుగుల దూరంలో దృష్టిని మరల్చండి. దీంతో దూర దృష్టి లోపం రాదంటున్నారు వైద్యులు. \nమీ జ్ఞాపక శక్తిని కాపాడుకోవాలనుకుంటే పగలంతా మీరు చేసిన పనిని రాత్రివేళ తిరగదోడండి. అలా ఆలోచిస్తూ నిద్రకుపక్రమించండి. మీరు ఏదైతే ఆహారంగా తీసుకున్నారో దానిని ఒక్కసారి స్మరించుకోవాలంటున్నారు ఆరోగ్య నిపుణులు. అలసటను దూరం చేసుకోవాలనుకుంటే ముఖ్యంగా ధ్యానం, యోగనిద్రను అలవాటు చేసుకోండి.\n\nయోగా ఎక్సర్‌సైజ్ : ముఖ్యంగా కంప్యూటర్ ముందు కూర్చుని తదేకంగా పని చేసేవారు కనుగుడ్లను రెండుమూడు సార్లు పైకి, క్రిందకు గుండ్రంగా తిప్పండి. దీంతో కళ్ళకు చెందిన కండరాలకు శక్తి వస్తుంది.\n\nవెన్ను నొప్పి‌తో బాధపడుతుంటే మీ రెండు మోచేతులను కలుపుతూ శ్వాసను పూర్తిగా పీల్చుకుని రెండు సార్లు వదలండి. ఆ తర్వాత రెండు చేతుల వేళ్ళను మీ భుజాలపై ఉంచండి. మళ్ళీ రెండు మోచేతులను ముందుకు వెనుకకు తిప్పండి. ఇలా 5 నుంచి 6 సార్లు చేయండి. దీంతో వెన్ను నొప్పి మటుమాయమౌతుందంటున్నారు వైద్యులు.\n\nమెడను రెండువైపులా తిప్పండి. అలాగే ముందు-వెనుకకు తిప్పండి. ఆ తర్వాత మెడను గుండ్రంగా అంటే ఎడమవైపునుంచి కుడివైపుకు, కుడి వైపునుంచి ఎడమవైపుకు తిప్పండి. ఇలా చేస్తున్నప్పుడు మీ శ్వాసమీద దృష్టి పెట్టండి.\n\nమీరు చేయవలసిన యోగాసనాలలో ముఖ్యంగా తాడాసనం, అర్ధ-మత్స్యేంద్రాసనం, నౌకాసనం, అలాగే విపరీత నౌకాసనం. ప్రాణాయామంలో నాడీ మండలంపై ప్రత్యేక దృష్టిని సారించండి. ఆ తర్వాత శవాసనంలో యోగ నిద్రలోకి జారుకోండి. దీర్ఘంగా శ్వాస పీల్చండి. వదలండి. ఇలా చేస్తుంటే శరీరం ఆరోగ్యంగా ఉంటుంది. దీంతో మీరు చలాకీగా ఉండగలరని యోగా నిపుణులు అంటున్నారు. \n',health
'స్ట్రాబెర్రీలలో ఫోలిక్ యాసిడ్ సమృద్ధిగా ఉంటుంది. ఇది మెదడు, నరాల రుగ్మతలు వచ్చే అవకాశాలను సమర్థవంతంగా నిరోధిస్తుంది. రక్తశుద్ధి చేస్తుంది. రక్తంలోని హానికర విష పదార్థాలను తొలగిస్తాయి స్ట్రాబెర్రీలు.\n\nప్రతిరోజూ స్ట్రాబెర్రీలను తినడం వల్ల కాలేయ రోగాలు, కంటిచూపు మందగింపు, వాతరోగం, కీళ్లవాతం, మలబద్దకం, అధిక రక్తపోటు, మెదడు పనితీరు క్షీణించడం, చర్మ క్యాన్సర్ వంటి ఎన్నో రోగాలను దూరంగా ఉంచవచ్చు. స్పష్టమయిన ఆరోగ్య ప్రయోజనాల సంగతి అలా ఉంచితే, రోజూ 8 నుంచి 10 స్ట్రాబెర్రీలను తినడం వల్ల రక్తపోటు గణనీయంగా తగ్గుతుంది.\n\nభవిష్యత్‌లో గుండెపోటు వచ్చే ప్రమాదం బాగా తగ్గుతుందని ఇటీవల అధ్యయనాలు పేర్కొంటున్నాయి. అతిసార, వాతరోగం, జీర్ణక్రియ సమస్యలు స్ట్రాబెర్రీ ఆకులు, వేరులు తినడం వలన నయమవుతాయి.\n\nస్ట్రాబెర్రీలలో యాంటీ ఆక్సిడెంట్స్, విటమిన్ సి పుష్కలంగా ఉన్నందున అల్జీమర్స్ (జ్ఞాపక శక్తి తగ్గడం) మెదడు పనితీరు క్షీణించడం వంటి వ్యాధులు వస్తే తగ్గుతాయని నిపుణులు అంటున్నారు.\nరస్తుతం ప్రపంచమంతా ఆరోగ్యంపై ప్రత్యకే దృష్టిని సారిస్తోంది. ఎందుకంటే మానసికపరమైన, శారీరకపరమైన ఒత్తిడికి గురవ్వడంతో శరీర బరువు పెరిగిపోతోంది. ప్రపంచవ్యాప్తంగా దాదాపు వంద కోట్ల మంది ప్రజలు ఊబకాయంతో సతమతమౌతున్నారు. రానున్న రోజుల్లో వీరు హైపర్‌టెన్షన్, అధిక రక్తపోటుతో బాధపడే సూచలున్నాయంటున్నారు ఆరోగ్య నిపుణులు.\n\nవైద్య నిపుణులు ప్రతి మే నెల 17న హైపర్‌టెన్షన్ డేను ప్రపంచవ్యాప్తంగా నిర్వహిస్తున్నారు. ఈ హైపర్‌టెన్షన్ డేను తొలుత ప్రపంచ హైపర్‌టెన్షన్ లీగ్ ద్వారా నిర్వహించడం జరిగింది. వివిధ ఫెడరేషన్‌లు, సొసైటీలు, జాతీయ సంస్థల సమాహారమే ప్రపంచ హైపర్‌టెన్షన్ లీగ్. ఈ సంస్థ ప్రపంచ ప్రజల్లో హైపర్‌టెన్షన్‌ను గుర్తించి, దానిని నియంత్రించేందుకు ప్రయత్నిస్తుంటుంది.\n\nనియమానుసారం వ్యాయామం, పౌష్టికాహారం క్రమం తప్పకుండా తీసుకుంటుండాలి. దీంతో అధిక బరువు, ఇతర జబ్బుల బారిన పడకుండా ఉండేందుకు అవకాశం కలుగుతుంది. ఊబకాయం కారణంగా అధిక రక్తపోటు బారిన పడటమే కాకుండా పక్షవాతం, గుండెపోటులాంటి సమస్యలుత్పన్నమౌతాయంటున్నారు ఆరోగ్య నిపుణులు.\n\n\n\nపెరుగుతున్న నగర వాతావరణం, దైనందిన జీవితంలో ఎన్నో మార్పులు, ఆహార నియమాల్లోను మార్పులు, జంక్‌ఫుడ్ అత్యధికంగా తీసుకోవడంతో భారతదేశంలోను హైపర్‌టెన్షన్ వ్యాధిబారిన పడేవారి సంఖ్య నానాటికీ పెరిగిపోతోందని సర్వేలు చెబుతున్నాయి. అలాగే అధిక రక్తపోటును అదుపులో ఉంచేందుకు ప్రతి ఒక్కరు తగు చర్యలు తీసుకోవాలంటున్నారు వైద్య నిపుణులు.\n\nక్రమం తప్పకుండా ఆహారం తీసుకోవాలి. మద్యపానం అలవాటున్నవారు ఆ అలవాటును మానుకునేందుకు ప్రయత్నించాలి. పండ్లు, కూరగాయలు మీ ఆహారంలో భాగంగా చూసుకోవాలి. మసాలాతో కూడుకున్న ఆహారాన్ని పూర్తిగా త్యజించడం ఆరోగ్యానికి ఎంతో మంచిదంటున్నారు ఆరోగ్య నిపుణులు. రెడీమేడ్ ఆహార పదార్థాలను తీసుకోవడం మానేస్తే హైపర్‌టెన్షన్‌నుంచి ఉపశమనం పొందవచ్చు.\n\nఒత్తిడి అధికమై హైపర్‌టెన్షన్‌తో బాధపడుతుంటే వెంటనే వైద్యుల సలహా తీసుకోవాలి. ప్రస్తుతం ప్రతి పని కంప్యూటర్‌ ముందు కూర్చుని చేయాల్సి వస్తోంది. ఇదే పరిస్థితి పిల్లలోను ఉంది. తరచూ కంప్యూటర్ ముందు కూర్చుని పనులు చేసుకుంటుండటంతో శరీరానికి కావలసిన వ్యాయామం అందడం లేదు. అలాగే ఆడుతూ పాడుతూ కనిపించే పిల్లలు నేడు కరువయ్యారనడంలో సందేహం లేదు.\n\nఎప్పుడు చూసినా పిల్లలు కంప్యూటర్ ముందు కూర్చుని అందులోనున్న ఆటలను ఆడటం చూస్తుంటాం. ఈ ఆటల్లో మానసికపరమైన ఒత్తిడి నెలకొంటోంది. దీంతో వారు చిన్న వయసులోనే హైపర్‌టెన్షన్ బారినపడే అవకాశాలున్నాయి. పైగా వారు తీసుకునే ఆహారం జంక్‌ఫుడ్‌తో కూడుకున్నదై ఉంటోంది. దీంతో పిల్లలు, పెద్దలు అన్న తేడా లేకుండా ఊబకాయం బారిన పడుతున్నారు. ఊబకాయం కారణంతోనే అధిక రక్తపోటు, మధుమేహం వ్యాధులు చుట్టుముడుతున్నాయి. కాబట్టి మీరు తీసుకునే ఆహారం పుష్టికరమైనదిగా ఉండేలా చూసుకోండి.\n\n\nహైపర్ టెన్షన్ వ్యాధి లక్షణాలు ఎట్టిపరిస్థితుల్లోను బయటపడదు. కాబట్టి దీనిని వైద్యపరిభాషలో సైలెంట్ కిల్లర్ అంటుంటారు. అయినప్పటికీ తలనొప్పి, కళ్ళు తిరగడం, తల భారంగా తయారవ్వడంలాంటి సమస్యలుత్పన్నమౌతాయంటున్నారు వైద్యులు. ఇలాంటి సమస్యలున్నట్లు తెలిస్తే వెంటనే వైద్యుని సలహాలు పొంది తగు చికిత్స చేయించుకోవాలి. హైపర్‌టెన్షన్ బారిన పడిన వారి సంఖ్య 1960లో నాలుగు శాతంగా ఉండింది. అదే ప్రస్తుతం ఇరవై నాలుగు శాతానికి చేరుకుందని వైద్య పరిశోధకులు తెలిపారు.\n\nహైపర్‌టెన్షన్‌ను ఎదుర్కొనేందుకు ప్రతి మనిషి స్వతహాగా తమ ఆరోగ్యంపట్ల ప్రత్యేక శ్రద్ధ కనబరచాలి. దీనికి చేయాల్సిందల్లా ఒక్కటే... జంక్‌ఫుడ్ తీసుకోకుండా ఉండటం. ప్రతి రోజు క్రమం తప్పకుండా వ్యాయామం చేయడం, పౌష్టికాహారం తీసుకుంటుండటం. మీరు తీసుకునే ఆహారంలో పండ్లు, కూరగాయలుండేలా చూసుకోవాలంటున్నారు ఆరోగ్య నిపుణులు.\n',health
'సాధారణంగా మన గుండె సవ్వడిని మనం గమనించము. అయితే మనం గమనించే విధంగా గుండె కొట్టుకోవడాన్ని గుండె దడగా భావించవచ్చు. ఇది సాధారణంగా పొగ త్రాగడం వల్ల, అధిక బరువు, గ్యాస్ట్రిక్ సమస్యలు, భయం, మానసిక ఒత్తిడి, శారీరక అలసట వల్ల, కాఫీ, టీలు ఎక్కువగా తాగడం వల్ల తలెత్తుంది. అదేవిధంగా గుండె సంబంధ వ్యాధులలోనూ ఇది కనిపిస్తుంది. హోమియోలో దీనిని నివారించుకటకు ఉపయోగపడే మందులను తెలుసుకుందాం\n\nబెల్లదొన్న 30: ఇది మనిషికి ఉద్రేకం, అధిక శారీరక శ్రమవల్ల కలిగే గుండె దడకు పనిచేస్తుంది.\nచమొమిల్ల ( కమొమిల్ల)30: ఇది భయం వల్ల కలిగే దడకు ఉపయోగపడును\nనక్స్ వొమిక 30: అజీర్తి, మలబద్దకం వల్ల కలిగే దడకు పనిచేస్తుంది\n\nఅకోనైట్ 30: ముఖం ఎర్రబడి గుండె నొప్పి, భయం, మానసిక అస్థిరత్వం వల్ల కలిగే దడకి పనిచేస్తుంది.\nడిజిటాలిస్ 30: నీరసం, బలహీన నాడి, కదలిక వల్ల గుండె ఆగిపోతుందనే భావం కలిగి ఉండే గుండె దడకు ఇది వాడవచ్చు\nకాఫియ 30: అధికముగా కాఫీ, టీ సేవించడం వల్ల కలిగే గుండె దడకు దీనిని వాడవచ్చు\nమేగ్ ఫాస్ 6X, కాలి ఫాస్ 6 X మరియు ఫెర్రమ్ ఫాస్ 6 X మందులు ఏ విధమైన గుండె దడకైనా పనిచేస్తాయి.\n\nటిష్యూ రెమిడీస్ అని పిలిచే హోమియో బయోకెమిక్ మందుల గురించి ఇప్పుడు తెలుసుకుందాం. ఏదైనా కణజాలంలో లవణం లోపిస్తే భర్తీ చేయుటకు ఈ మందులు బాగా ఉపయోగపడుతాయి. ఇవి తక్కువ పవర్‌ను కలిగి ఉండటం వల్ల మోతాదు గురించి భయపడవలసిన పని లేదు. అప్పుడే పుట్టిన పిల్లలకు కూడా వాడవచ్చు.\n\nఅదే బయోకెమిక్ మందులు కాకుండా మిగిలిన హోమియోపతి మందులను తప్పకుండా వైద్యుని సలహా మేరకు మాత్రమే వాడవలసి ఉంటుంది. బయోకెమిక్ మందులలో కొన్ని...\n\n1. నట్రమ్ సల్ఫ్ 6x\nఇది కాలేయ సంబంధ వ్యాధులకు వాడవచ్చు. అలాగే వాంతులు, విరేచనాలకు వాడటం ద్వారా త్వరితంగా ఉపశమనాన్ని పొందవచ్చు. ఆస్త్మా రోగులు ఈ మందును వాడితో ఉపశమనం కలుగుతుంది. వీరిలో ముఖ్యంగా గొంతులోని స్రావాలు ఆకుపచ్చని పసుపు రంగులో ఉంటే తప్పక వాడదగినది ఈ మందు.\n\nదీర్ఘకాలిక జలుబు, తుమ్ములకు వాడవచ్చు నట్రమ్ సల్ఫ్ 6x సమర్థవంతంగా పనిచేస్తుంది. పైత్యం వల్ల కలిగే వాంతులకు కూడా ఇది పని చేస్తుంది.\n\n2. నట్రమ్ ఫాస్ 6x\nఇది అజీర్తికి, జీర్ణక్రియలో ఇబ్బందులకు వాడవచ్చు. దీనిని హోమిపతిక్ అంటాసిడ్‌గా చెప్పవచ్చు. ఎసిడిటీతో బాధ పడేవారు తప్పకుండా దగ్గర ఉంచుకోదగినది. కడుపు ఉబ్బరము, కడుపులో మంట, గ్యాస్‌కు ఈ మందు ఉపశమనాన్ని ఇస్తుంది.\n',health
'గరికను గడ్డి పరకే కదా అని తీసివేయలేని పరిస్థితి. ఎందుకంటే ఈ గరిక ఆరోగ్యానికి చేసే మేలు ఎంతో ఉంది. వీర్యవృద్ధిలేమితో సతమతమయ్యేవారు గరికను శుభ్రంగా కడిగి ఒక లీటరు నీళ్లలో ఉడికించి అది పావులీటరు అయ్యేదాకా ఉంచి వడగట్టి దానికి పాలు, బెల్లం కలిపి తాగితే వీర్యవృద్ధి కలుగుతుంది.\n\nఅదేవిధంగా గరిక రసానికి కొద్దిగా కొబ్బరినూనె చేర్చి కాలిన గాయాలకు రాస్తే త్వరగా మానిపోతాయి. గజ్జి, దద్దుర్లు మొదలైన చర్మ రోగాలకు రోజుకు రెండుసార్లు గరికరసం, పసుపుతో కలిపి రాస్తే త్వరగా తగ్గుతుంది.\n\nమూలవ్యాధి ఉన్నవారు రోజుకు రెండు లేదా మూడుసార్లు మూడు చెంచాల చొప్పున గరిక రసాన్ని తాగితే ఉపశమనం కలుగుతుంది. వాంతులయ్యేవారు గరిక రసంలో కొద్దిగా బియ్యం కడిగిన నీటితో కలిపి తాగాలి.\nహోమియోపతి వైద్యవిధానం ప్రకారం కర్పూరం, ఇతర పరిమళ ద్రవ్యాలు పరిసర వాతావరణాన్ని శుభ్రంగా ఉంచుతాయి. హారతిని భక్తులు కళ్లకు అద్దుకున్నప్పుడు కర్పూరం సువాసనలు పీల్చడం వల్ల అది ఔషధంగా పనిచేస్తుంది. అవేంటో ఒకసారి చూద్దాం....\n\nస్వల్ప గుండె సమస్యలు, అలసట సమస్యలకు కొద్ది మొత్తం కర్పూరం వాడితే ఫలితముంటుంది. అన్ని రకాల ఆర్థరైటిస్, రుమాటిక్ నొప్పుల నివారిణిగా, నరాల సంబంధమైన సమస్యలు, వీపు నొప్పికి కూడా ఇది బాగా పనిచేస్తుంది.\n\nపుండ్లు మానడానికి, పిల్లలకు గజ్జి, బొబ్బలు తగ్గడానికి, బ్రాంకయిటిస్, గుండెకు సంబంధించిన పలు రకాల ఇన్ఫెక్షన్లకు కర్పూరం ఉపయోగిస్తారు. నాసికా సమస్యలకు యాంటిసెప్టిక్ గా కూడా దీనిని ఉపయోగిస్తారు.\n\nకర్పూరం సహజసిద్ధమైన ఉత్పత్తి అయినప్పటికీ అది విడుదల చేసే ఆవిర్లు విషపూరితమైనవి. మితిమీరి కర్పూరం వినియోగాన్ని అమెరికాలో నిషేధించారు. ఐతే కొన్ని రకాల సాఫ్ట్ డ్రింక్స్, దగ్గు మందులు, చాక్లెట్లలో సువాసనకోసం కర్పూరాన్ని ఉపయోగిస్తున్నారు.\n\nఆస్త్మా, అలెర్జీలున్నవారు కర్పూరాన్ని వాడకూడదు. చిన్ని పిల్లల ముఖాలపై పొరపాటున కూడా ఉపయోగించరాదు.\n',health
'లుగురిలోకి రావడం మాట అటుంచి నలుగురిలో నోరు విప్పి మాట్లాడుకోవడానికి కూడా అవకాశం ఇవ్వకుండా మనిషిని భయపెట్టే శక్తి ఒకే ఒక్క అంశానికి ఉంది ప్రపంచంలో. అదేంటో కాదు నోటి దుర్వాసనే... దీని తీవ్రత ఎంత ఎక్కువగా ఉంటే అంతగా అది మనిషిని వణికిస్తుంది. దీని దెబ్బతో నలుగురిలో సహజంగా ఉండలేరు. హాయిగా నోరువిప్పి నవ్వలేరు..\n\nఒకటి మాత్రం ఖాయం... ఇది వస్తే చాలు మనిషి జీవితమే మారిపోతుంది. నోరు విప్పలేని జీవితం. మనసారా నవ్వుకోలేని జీవితం. పగవాడికి కూడా రావద్దు బాబోయ్ అనిపించేంత ఫీలింగ్.. నోటి దుర్వాసనకే సాధ్యం.\n\nమన నోరు మనకే కంపు వేసే పరిస్థితి వస్తే ఇతరులకు ఎలా ఉంటుందో ఒకసారి ఊహించుకోండి. మరి దీన్ని పోగొట్టుకోవడం ఎలా.. మనచేతిలోనే ఉంది పరిష్కారం. మన ఆహార అలవాట్లలో కాస్త మార్పులు చేసుకుంటే చాలు.. దుర్వాసన దెబ్బకు దిగి కిందికి వస్తుంది\n\nమనం తినే పదార్ధాల వాసనల ప్రభావం మనం విడిచే గాలి మీద కూడా ఉంటుంది. ముఖ్యంగా ఉల్లి, వెల్లుల్లి వంటి ఘాటైన వాసన పదార్ధాల విషయంలో ఈ ప్రభావం మరింత ఎక్కువగా ఉంటుంది. మనం తిన్న ఆహార పదార్థాలు జీర్ణమైన తర్వాత రక్తప్రసరణ వ్యవస్థలో కలిసిపోతాయి. అయినా ఆయా పదార్ధాల తాలూకూ వాసనలు పూర్తిగా పోవు. అక్కడి నుంచి ఆ రక్తం ఊపిరి తిత్తుల్లోకి వెళ్తుంది. అందుకే మనం శ్వాస విడిచిపెట్టినప్పుడు.. మనం ఎప్పుడో తిన్న పదార్ధాల వాసన బయటకు వస్తుంటుంది. మన శరీరం ఆ ఆహారాన్ని పూర్తిగా బయటకు విసర్జించేంత వరకూ కూడా ఏదో రూపంలో ఆ వాసన వెలువడుతూనే ఉంటుంది.\n\nనోటి దుర్వాసనకారణాలు\n\nఅన్నాశయం లోని పూర్తిగా జీర్ణం కాని ఆహారం కొంత కాలం తర్వాత కుళ్లిపోయి దుర్వాసన కల వాయువులను ఏర్పరుస్తుంది. ఇవి నోటినుండి బయటకు వదలబడుతాయి.\nగొంతు నందలి ఇన్ఫెక్షన్ మరియు పళ్ళ యందలి వాపు కారణంగా ఎర్పడిన చీము మరియు రక్తము అక్కడ నిలిచి, కుళ్ళి ధుర్గంధమైన వాసనను కలిగించును.\nచిగుళ్ల వ్యాధులు, దంతాల మధ్య పాచిపేరుకోవటం వంటివి కూడా ముఖ్యకారణాలే.\nమధుమేహ వ్యాధి ఉన్నవాళ్ళలో ఇది సాధారణం గా ఉంటుంది .\nసాధారణంగా పళ్ళు, నోరు అపరిశుభ్రంగా వున్నందున నోటి దుర్వాసన వస్తుంది.\nనోటిలోని చిగుళ్ళు ఇన్ ఫెక్షను వల్ల కూడ రావచ్చును.\nమసాల పదార్ధములతో తయారు చేసిన ఆహార పదార్ధములు తీసుకొన్నపుడు దుర్వాసన వచ్చే అవకాశం వుంది.\nసాధారణంగా నోరు తడిలేని వారికి రావచ్చును.\nదీర్ఘకాలక, శ్వాసకోశవ్యాదులు, ముక్కుకు సంబంధించిన వ్యాదులు కూడ కారణం కావచ్చును.\nపొగాకు నమలడం, బీడీ, సిగరెట్ మొ||నవి వాడడం కారణంకావచ్చును.\n\nతీసుకోవలసిన జాగ్రత్తలు:-\nదీనికి ఇది కేవలం బ్రష్‌ చేసుకోవటం, మౌత్‌వాష్‌ల వంటివి వాడటంతో తగ్గిపోయే సమస్య కాదు.\nఇలాంటి సమస్య ఉన్నట్లు గుర్తించిన వెంటనే దంతవైద్యులను సంప్రదిస్తే తగిన కారణాలను అన్వేషిస్తారు.\nనోటిని శుభ్రంగావుంచాలి.\nరోజుకు రెండు సార్లు పళ్ళను శుభ్రము చేయాలి.\nఆహారం తీసుకొన్నతరువాత నీళ్ళతో శుభ్రం చేసుకోవాలి.\nమెత్తని ప్లాస్టిక్ నాలుక పుల్లతో నాలుకను శుభ్రపరచాలి.\nకట్టుడు పళ్ళువున్న క్రమము తప్పక శుభ్రము చేసుకోవాలి.\nవీలైనంత ఎక్కువగా నీరు తీసుకొవాలి.\nఅన్నివేలల నాలుకను తడిగా వుండే విధంగా చూసుకోవాలి.\nనోటిని ఎప్పుడూ తేమగా ఉంచుకోవాలి. అంటే దీనర్థం మంచి నీరు ఎక్కువగా తాగుతూ ఉండాలనే.. మరో ప్రత్యామ్నాయం ఏమిటంటే షుగర్ ఫ్రీ గమ్ నమలడం. దీనిని నమిలితే నోటిలో లాలాజలం ఊరుతుంటుంది.\nచిగుళ్ల సమస్యల్ని తగ్గించుకోవటం,\nఅవసరమైతే ఆహారపుటలవాట్లలో మార్పులు చేసుకోవటం వంటివన్నీ తప్పనిసరిగా తీసుకోవాల్సిన\n\naayurvaedik chitkaalu :\n\nప్రతి రోజూ లవంగం నోట్లో వేసుకుని చప్పరించండి. దీంతో దుర్వాసన నుంచి విముక్తి కలుగుతుంది.\n\n** ప్రతి రోజూ గురివింద వేరును తింటేకూడా నోటి దుర్వాసననుంచి ఉపశమనం కలుగుతుందని kontamandi వైద్యులు చెబుతున్నారు.\n\n** నిత్యం ఒక గ్లాసు నీటిలో తాజా నిమ్మకాయ రసం కలుపుకుని తాగితే నోటి దుర్వాసన తొలగిపోతుంది.\n\n** నోటి దుర్వాసనతో బాధపడేవారు ప్రతి రోజూ తులసి ఆకులు నమిలి తింటే నోటి దుర్వాసననుంచి ఉపశమనం కలుగుతుంది.\n\n** రాత్రిపూట పడుకునే ముందు బ్రష్ చేస్తారు కదా. దానికి ముందుగా రెండు మిరియాల గింజలను నోట్లో వేసుకుని నమలండి. ఆ తర్వాత బ్రష్ చేయండి. దీంతో నోటి దుర్వాసననుంచి ఉపశమనం కలుగుతుంద.\n\n** వేంచిన జిలకర నమిలితేకూడా ఉపశమనం కలుగుతుంది.\n\nపుదీనా ఆకులు నమిలి తినాలి. పుదీనా రసం నీటిలో కలిపి పుక్కిలించాలి. ఎండిన ఆకులు పొడుముతో దంతధావన చేయాలి. దంతవ్యాధులకు పుదీనా మంచి ఔషధంగా పనిచేస్తుంది. పుదీనాతో చేసిన మెంథాల్ దంత వ్యాధులపై మంచి ప్రభావం చూపిస్తుంది. ప్రతిరోజూ ఆకులు బాగా, ఎక్కువసేపు నమిలి తింటుంటే దంత సంబంధిత సమస్యలు తలెత్తవు.\n\nఒక కప్పు రోజ్ వాటర్‌లో అర చెక్క నిమ్మకాయ రసాన్ని అందులో కలపండి. దీనిని ఉదయం-సాయంత్రం రెండుపూటలా పుక్కలించండి. దీంతో నోటి దుర్వాసన దూరమవుతుంది. దంతాలుకూడా గట్టిపడుతాయ.\n\nనిప్పుమీద కాల్చిన మొక్కజొన్నను తింటే దంతాలు దృఢంగా తయారవుతాయి. దీంతో నోటి దుర్వాసన దూరమవుతుంది\n',health
'నిద్ర సరిగా పోనివారికి డయాబెటిస్ త్వరగా సోకే ప్రమాదముంది. మూడు రోజులు వరుసగా తగినన్ని గంటలు నిద్ర పోలేకపోతే శరీరంలో వచ్చే మార్పులలో ముఖ్యమైనది రక్తంలో గ్లూకోజ్ నియంత్రణగా గుర్తించారు. ఆ నియంత్రణ వ్యవస్థలో లోపం ఏర్పడటంతో షుగర్ జబ్బు వస్తుంది. బలవంతంగా నిద్రను అదిమిపెట్టి రాత్రుళ్లు ఎక్కువసేపు మెలకువతో వుండే విద్యార్థులు గుర్తించాల్సిన విషయం ఇది.\n\nఅయితే వయసులో ఉండగా దీని ప్రభావం వెనువెంటనే కనిపించకపోవచ్చు. కానీ భవిష్యత్తులో ఇబ్బంది కలిగించే ప్రమాదముంది. ఇక డయాబెటిస్ లక్షణాలు ఇప్పటికే కనిపించినవారు నిద్ర విషయంలో తగు జాగ్రత్తలు తప్పక తీసుకోవాలి. నిద్రలేమి వారి కొంప ముంచుతుంది.\n\nదీనివల్ల హఠాత్తుగా రక్తంలో చక్కెరలు తారాస్థాయికి చేరి రోగిని కోమాలోకి తీసుకెళ్లే ప్రమాదముంది. కాబట్టి డయాబెటిస్ రోగులు తగినంత వ్యాయామం, నిద్ర విషయంలో తగిన జాగ్రత్త వహించడం మరువకూడదు.\nప్రతి రోజు మీరు తీసుకునే ఆహారంలో చక్కెరను ఎక్కువగా సేవిస్తుంటే మీ శరీరం ఊబకాయంలా మారుతుంది. అలాగే గుండె సంబంధిత జబ్బులను మరింతగా పెంచే ప్రమాదం ఉందని అమెరికాకు చెందిన పరిశోధకులు తెలిపారు.\n\nఎవరైతే చక్కెరను ఎక్కువగా తీసుకుంటారో అలాంటి వారు గుండె సంబంధిత జబ్బుల బారినపడే అవకాశాలు మెండుగా ఉన్నాయని ఎమోరీ స్కూల్ ఆఫ్ మెడిసిన్‌కు చెందిన డాక్టర్ మిరియమ్ వోస్ అమెరికన్ మెడికల్ అసోసియేషన్‌కు చెందిన జర్నల్‌లో రాసిన తన పరిశోధనా వ్యాసంలో పేర్కొన్నారు.\n\nతీపి పదార్థం ఎక్కువగానున్న ఆహార పదార్థాలు, బెవరేజెస్‌లలో కలిపే చక్కెర కారణంగా అందులో కెలొరీలు అధిక శాతంలో ఉంటాయిం. వాటిని ఎక్కువగా తీసుకునే వారిలో ఊబకాయంతోపాటు పలు అనారోగ్య సమస్యలు తలెత్తుతున్నాయని ఆయన తన వ్యాసంలో తెలిపారు.\n\n\n\nబెవరేజెస్ తీసుకోవడంతో శరీర రక్తంలో చక్కెర నిల్వలు పెరగడంతో శరీరంలో కొవ్వు శాతం అధికంగా పేరుకుపోతోందని, తాము పరిశోధించిన దాదాపు ఆరువేలమందిలో 16 శాతం మేర వ్యక్తులలో చక్కెర అధికంగా తీసుకోవడం వలననే వారిలో అధిక కెలొరీలు పెరిగినట్లు తాము గుర్తించినట్లు ఆయన తన వ్యాసంలో పేర్కొన్నారు.\n\nఇదిలావుంటే...అత్యధికంగా చక్కెరను తీసుకునేవారిలో ఊబకాయ సమస్యతోపాటు మధుమేహం, అధిక రక్తపోటు, గుండె సంబంధిత జబ్బులు, గుండెపోటు తదితర జబ్బులు వచ్చే ప్రమాదాలున్నాయని, అమెరికన్ హార్ట్ అసోసియేషన్ హెచ్చరించినట్లు ఆయన తెలిపారు. కాగా ప్రధానంగా మహిళలు రోజుకు వంద కెలొరీలకు మించకుండా ఉండేలా చక్కెరను తీసుకోవాలని లేదా ఆరు టీస్పూన్ల చక్కెరను మాత్రమే అంటే దాదాపు 25 గ్రాములు మాత్రమే చక్కెరను తీసుకోవాలని ఆయన తన పరిశోధనా వ్యాసంలో వెల్లడించారు.\n\nఅదే విధంగా పురుషులు రోజుకు 150 కెలోరీలకు మించకుండా ఉండేలా చక్కెరను తీసుకోవాలి. లేదా తొమ్మిది టీస్పూన్ల మేరకు అంటే 37.5 గ్రాముల చక్కెరను మాత్రమే తీసుకోవాలని ఆయన సూచించారు. ఒకవేళ ఈ మోతాదుకుమించి చక్కెరను తీసుకున్నా లేదా తీపి పదార్థాలు తీసుకున్నా వీలైనంత మేరకు నీటిని సేవించాలని వైద్యులు సూచిస్తున్నారు. నీటిని అధికంగా సేవించడం వలన శరీరంలో పేరుకుపోయిన విషపదార్థాలు బయటకు నెట్టివేయబడతాయని ఆయన తన వ్యాసంలో పేర్కొన్నారు. \n',health
'జ్యూసులతో తేజస్సు..\n\nకొందరి చర్మం మెరిసిపోతూ ఆరోగ్యంగా వుంటుంది. మరి కొందరిది పాలిపోయినట్లు నిర్జీవంగా వుంటుంది.ఎన్ని చిట్కాలు పాటించినా కూడా ఫలితం రాకపోగా మరిన్ని సమస్యలు కొనితెచ్చుకోవడం అవుతుంది. దీనికి కారణం బయటి సమస్య మాత్రమే కాదు.. లోపలిది కూడా.. కాబట్టి పైపై రంగులు, మేకప్‌ మాత్రమే కాకుండా అంతర్గతంగా కూడా కాస్త జాగ్రత్త వహించాలి.ముఖ్యంగా మెరిసే చర్మం కోసం జ్యూసులు ఎక్కువగా తీసుకోవాలి.\n\nటమాటా :\nటమాటాలను మిక్సీలో వేసుకుని జ్యూస్‌లాగా చేసుకుని అందులో కొద్దిగా ఉప్పు లేదా చక్కెర వేసుకుని తీసుకుంటే చర్మానికి నిగారింపు వస్తుంది.అలాగే ఇది రక్తా న్ని శుద్ధి చేస్తుంది. ఆరోగ్యానికి కూడా ఎంతో మేలు చేస్తుంది. విటమిన్స్‌ కూడా లభి స్తాయి.\n\nక్యారెట్‌ :\nతినడానికి ఎంతో రుచిగా వుండే క్యారెట్‌లో పోషకాలు కూడా ఎక్కువే. ఇది రుచితో పాటు ఆరోగ్యాన్ని కూడా అందిస్తుంది. ఇందులో వుండే విటమిన్‌ ఏ, సిలు చ ర్మానికి తేజస్సును ఇస్తాయి. కళ్లకు కూడా ఎంతో మంచిది.\n\nజామకాయతో :\nజామకాయలో వుండే పో షకాలు ఆరోగ్యానికి ఎంతో మేలు చేస్తా యి. ఆరోగ్య సంబంధిత వ్యాధులు నయమవుతాయి. క్రమంగా చర్మం నిగారింపు సం తరించుకుంటుంది.\n\nఆపిల్‌ :\nరోజూ ఒక ఆపిల్‌ తీసుకోవ డం వల్ల అనారోగ్యానికి కారణమయ్యే వాటిని చాలా వరకు దూరం చేసుకోవ చ్చు. యాపిల్‌లోని గుణాలు చర్మానికి మృదుత్వాన్ని ఇచ్చి మెరిసేలా చేస్తాయి.\n\nబీట్‌రూట్‌ :\nలివర్‌కు మంచిది. కిడ్నీ లను శుద్ధి చేస్తుంది. రక్తంలోని మలి నాలను తొలగిస్తుంది. ఎర్ర రక్త కణాల సంఖ్యని పెంచుతుంది. చర్మాన్ని మెరి సేలా చేస్తుంది. రుచికి కాస్త భిన్నంగా వున్నప్పటికీ ఇది ఎంతో మేలు చేస్తుంది ఈ దుంప.\n\nపుచ్చకాయ :\n90 శాతం నీరు వుండే కాయ పుచ్చకాయ. దాహార్తిని తీర్చడం తోపాటు ఆరోగ్యానికి ఎంతో మేలు చేస్తుంది. శరీరానికి చలువను ఇస్తుంది. అందాన్ని ఇనుమడింపజేస్తుంది. పుచ్చకాయ జూసును తీసుకోవడం వల్ల చర్మం మరింత తేటగా మారుతుంది.\n',health
'చాలామందికి ఎలాంటి ఆహారం తీసుకోవాలి అనేది ఒక సమస్య. అమ్మో ఖరీదైన ఆహారం,  మానవల్ళ  కాదు  అనుకొంటారు.  ఖరీదైన ఆహారం తిన్నంత మాత్రాన ఆరోగ్యం రాదు. అలాగైతే  ధనికులందరు ఆరోగ్యం గానే  ఉండాలి, కానీ ఆది సాధ్యం కాదు. ఆరోగ్యం ఏ ఒక్కరి  సొత్తు కాదు. ఒక ఖరీదైన ఆహారం తినే ధనికుడు, మామూలు ఆహారం తీసుకొనే ఒక పేడవానికంటే త్వరగా అనారోగ్యం పాలవా వచ్హు, కాబట్టి ఇటువంటి  ఆలోచనలు  కేవలం ఒక అపోహ మాత్రమే.  ఇక్కడ బలవర్ధక మైన ఆహారం తీసుకోవడం  మాత్రమే \nఆరోగ్యానికి మూల సూత్రమని మీరు గ్రహించాలి. దీనినే  మనం క్వాలిటీ ఫుడ్ గా చెప్పవచ్చు. అంటే ఎక్కువ  ఖర్చు పెట్టి  కొనుక్కొనే ఆహారం కాదని మీరు గమనించాలి.  కల్తీ లేని ఆహారం అని  నా  ఉద్దేశ్యం. ఈరోజుల్లో  కల్తీ లేని  ఆహారం దొరకడం  చాలా కష్టం గానే ఉంది. మనం తినే  కూరగాయలు కూడా  మందు మాకు  వేసి పెంచినవే.  అంతా హైబ్రిడ్. వీటి వల్ల పంట ఎక్కువగా  పండుతుందేమో కానీ వీటిలో  ఉండే పోషకాలు  మాత్రం   అంతంత మాత్రమే,  అఢ్‌క దిగుబడి ఇవ్వడమే వీటి  ప్రధాన ఉదేశ్యం. అందు వల్ల   మనబొటి వాళ్ళ  ఆరోగ్యం కూడా అంతంతమాత్రం  గానే ఉంటోంది. ఒకప్పుడు అరవై సం|| పై బడిన వారికి పెద్ద రోగాలు వచ్చేవి. మరి ఇప్పుడు ముప్పై సం|| లకే  ఎక్కడ లేని రోగాలు వస్తున్నాయి. కారణం?  మనం తినే తిండే.  ఫుడ్ లో  క్వాలిటీ లేక పోవడం. అంటే మన ఆరోగ్యం లో కూడా క్వాలిటీ లేనట్టే, కాదంటారా?. చిన్న వయసులొనె  వెంట్రుకలు తెల్ల బడటం, కీళ్ళ నెప్పులు, గుండె జబ్బులు, ఆస్త్మా వంటి  అనేక రోగాలతో ఎంతో మంది  బాధ  పడుతున్నారు. ఒకప్పుడు రోగాలు తక్కువే, డాక్టర్ లు తక్కువే. మరి  ఇప్పుడు రోగలు ఎక్కువే, డాక్టర్లు ఎక్కువే! ఫీజులు ఎక్కువే! ఈ ఆధునిక  ప్రపంచంలో అన్ని ఎక్కువే!\n',health
'న్న దెబ్బలు - చిట్కా వైద్యాలు\n\nపిల్లలకు గానీ, పెద్దలకుగానీ అనుకోకుండా, అశ్రద్ధ వలన చిన్న చిన్న దెబ్బలు తగిలే పరిస్ధితి ఏర్పడుతుంది. ప్రతి చిన్న దెబ్బకీ వైద్యుని దగ్గరకు వెళ్ళడానికి కుదరకపోవచ్చు. చిట్కా వైద్యాలు చేస్తే తగిలిన చిన్న చిన్న దెబ్బలు మానిపోవచ్చు. అదేవిధంగా కొద్ది పాటి జబ్బులుకీ చిట్కా వైద్యాలు చేస్తే జబ్బులూ నయమవుతాయి.\n\nఫ్లూ జ్వరం: ఈ జ్వరం సాధారణంగా కొందరికి వస్తుంది. అది నివారణ అవడం కోసం ధనియాలుతో కషాయం పెట్టి, అందులో పసుపు వేసి ఆ కషాయాన్ని రెండు మూడు సార్లు త్రాగిన చాలు, అదే విధంగా ధనియాలు, పసుపు, బెల్లం కలిపి మెత్తగా నూరి చిన్న చిన్న ఉండలు చేసి మింగుతూ ఉన్నప్పటికీ ఫ్లూ జ్వరం తగ్గిపోతుంది.\n\nనీళ్ళవిరోచనాలు: ఇవి తగ్గి పోవాలంటే \' టీ \' పొడితో చిక్కని డికాషన్ తీసి పంచదార కలపకుండా సేవించిన చాలు, అది వెగటు అనిపిస్తే డికాషన్ త్రాగిన తదుపరి అర చెంచా పంచదార నోటిలో వేసుకుని చప్పరించినా చాలు. డికాషిన్‌తో గుణం కుదరకపోతే వైద్యుని కలవాల్సిందే.\n\nనెత్తురు బంక విరోచనాలు: బెల్లం జిలేబీ వండిన అనంతరం చివరిగా మిగిలిన మడ్డిని త్రాగినట్లయితే గుణమిస్తుంది. అది లభ్యమవ్వకపోతే బెల్లం జిలేబీ కాని, పంచదార జిలేబీ కానీ తినాలి. పంచదార జిలేబీ కన్నా బెల్లం జిలేబీ బెస్టు.\n\nతలనొప్పి: శొంఠి కొమ్ము అరగతీసి ఆ గంధమును తలకు పట్టువేసినచో తలనొప్పి తగ్గిపోతుంది. లేదా కుంకుడికాయ - కణతలకు అంటించినా తలనొప్పి తగ్గిపోతుంది.\n\nకడుపు నొప్పి: వాము + మెత్తని ఉప్పు బాగా కలిపి తిన్నట్లయితే కడుపు నొప్పి తగ్గిపోతుంది. లేదా వాము వాటర్ రెండు మూడు పర్యాయములు చిన్న సైజు గ్లాసుడు చొప్పున త్రాగినా కడుపు నొప్పిపోతుంది.\n\nకంట్లో నలక: కంట్లో నలక పడి బాధ పెడుతూ ఉంటుంది. ఆ నలక బయటకు రావాలీ అంటే వెడల్పాటి బేసిన్ నిండా నీరు పోసి ఆ నీరు కళ్ళకు అందేట్లు, కళ్ళు తెరిచి నీళ్ళమీద ఆనిస్తే చాలు - నలుసు దూరమవుతుంది.\n\nమాడు నొప్పి: కొందరు మాడు నొప్పితో బాధపడుతుంటారు. ఆ బాధ నివారణ కోసం వైద్యున్ని సంప్రదిస్తారు. అవసరమే! అయితే వైద్యుని వద్దకు వెళ్ళే ముందే ఆముదపు ఆకులుకి కొబ్బరినూనె గానీ, నువ్వులనూనె గానీ, ఆముదం గానీ పూసి, ఆ ఆకులు తలకు ఎక్కించి కట్టు కట్టినట్లయితే తెల్లవారే సరికి మాడు నొప్పి తగ్గి పొతుంది.\n\nనోటి పూతకు: ఈతాకు నమిలి ఎండుకొబ్బరి  నమిలినా, కొబ్బరి నూనె నాలుక మీద లోపల భాగంలో దవడలుకీ రాచినట్లయితే నోటి పూత తగ్గిపోతుంది.\n\n    *\n\n      తుప్పు పట్టిన లేదా మామూలుమేకుగానీ కాళ్ళలో గుచ్చుకున్న, గాజు పెంకు గుచ్చుకున్న ఏ విధమైన ఇనుము గీసుకున్న, నల్ల జీడిగింజకు కంతపెట్టి ఆ పొగను వేసినా సెప్టిక్ అయ్యే ప్రమాదం ఉండదు.\n\n',health
'చాలా రోజులనుండీ హెల్త్ కి సంబందించి నాకు తెలిసిన కొన్ని విషయాలను మీ అందరితో చెప్పాలని తద్వారా అందరకి ఆరోగ్యం చేకూర్చాలని నాఆలోచన. ఇదిగో ఇప్పటికీ దొరికింది సమయం.  నేనేమీ డాక్టర్ ని కాదండోయ్, నాకు తెలిసిన హెల్త్ కి సంబందించిన కొన్ని చిట్కా లను వివరించడమే నాఉద్దేశ్యం.\nరోగ్యమే మహాభాగ్యము.మనిషికి ఏమిటి ఉన్నా , ఎన్ని ఉన్నా ఆరోగ్యముగా లేకపోతే ఎందుకు పనికిరాడు . ఆరోగ్యము గా ఉంటే అడివిలోనైనా బ్రతికేయగలడు . మనిషికే కాదు ప్రపంచములో ప్రతిజీవికి ఇదే సూత్రము జీవన మనుగడలో ముఖ్యమైనది . మన ఆరోగ్యాన్ని కాపాడుకోవాలి . ఏ రోగాలు రాకుండా ముందు జాగ్రత్తలు తీసుకోవాలి . జబ్బు వచ్చిన వెంటనే తగిన చికిత్స తీసుకోవాలి . బ్రతికినన్నాళ్ళు హాయిగా ఆరోగ్యము గా బ్రతకాలన్నదే నిజమైన జీవన విధానము . ఇప్పుడు -వర్షాకాలములో ఊపిరితిత్తుల్లో ఉక్కిరిబిక్కిరి- గురించి తెలుసుకొని మన ఆరోగ్యాన్ని కాపాడుకుందాం !. క్రింద నుదహరించిన చికిత్సావిధానాలు మనిషి అవగాహన కోసం వివరించిన ప్రధమ చికిత్స మాత్రమే మంచి చికిత్స కోసం తగిన వైద్య నిపుణులను సంప్రదించాలి ...\n\n\n\nవర్షాకాలంలో దోమకాటు వల్ల మలేరియా, డెంగ్యు, చికున్‌ గున్యా జ్వరాలే కాక శ్వాసకోశ సంబంధ వ్యాధులు బాధిస్తాయి. వేధిస్తాయి. ఒకపట్టాన తగ్గవు. వస్తే వారం, పది రోజులుంటాయి. తమకు వచ్చింది జలుబు, ఆస్తమా, అలర్జీ, న్యుమోనియా అని గుర్తించడంలో రోగి విఫలమవుతాడు. మామూలు జలుబే కదా అని మందుల షాపువాడు ఇచ్చిన మందులతో సరిపెట్టుకుంటారు. కానీ ఈ సమయంలోనే వైద్యున్ని సంప్రదించాలి. దీని వల్ల వ్యాధి ఎక్కడా, ఏ దశలో ఉంది తెలుసుకుని కచ్చిమైతన చికిత్స అందేఅవకాశముంది.... ఆ వివరాలు\n\nముందు గొంతు నొప్పి మొదలై జలుబులాగా మారుతుంది. తర్వాత కొన్ని రోజుల దాకా పొడి దగ్గు, తెమడతో దగ్గు వస్తుంది. జ్వరంతోనూ, జ్వరం లేకుండా, గొంతులో ఇన్‌ఫెక్షన్‌, సైనస్‌ ఇన్‌ఫెక్షన్‌ రావొచ్చు. సాధారణంగా ఇవి వారం లేదా పదిరోజుల్లో తగ్గుతాయి. ఆస్తమా ఉన్నవారిలో ఇవి ఎక్కువ రోజులుంటాయి.\n\nఈ సీజన్‌లోనే ఎందుకు?\n\nవర్షాకాలంలో వాతావరణం చల్లగా ఉంటుంది. గాలిలో తేమశాతం ఎక్కువే. సీజన్‌ మారుతుంది. తేమ వల్ల వైరస్‌లు వృద్ధి చెందుతాయి. సీజన్‌ వీటికి అనుకూలం. వేసవిలోని వేడివల్ల ఇవి నియంత్రణలో ఉంటాయి. అంతేకాక వర్షాకాలంలో సూర్యరశ్మి తగ్గుతుంది. ఫలితంగా వైరస్ వృద్ధిచెందుతాయి . దీని వల్ల ఎక్కువ మంది వీటిబారిన పడతారు. ఇక ఆస్తమా ఉన్నవారిలో జలుబు వర్షాకాలంలో కాలుష్యం ఎక్కువై వీరిలో సమస్యలు తీవ్రమవుతాయి.\n\nగొంతునొప్పి : ఇది వైరల్‌ ఇన్‌ఫెక్షన్‌తో మొదలైవుతుంది. మన శరీరంలోకి ప్రవేశించిన వైరస్‌ను చంపడానికి రోగనిరోధక శక్తిపనిచేస్తుంది. అందుకే గొంతునొప్పి ఉన్నప్పుడు కొంచెం విశ్రాంతి తీసుకోవాలి. మంచి నిద్ర అవసరం. చల్లటి పదార్థాలు తీసుకోకుండా వేడి పదార్థాలు తీసుకోవాలి. ఇలా చేయడం వల్ల మందులు లేకుండానే గొంతునొప్పి తగ్గుతుంది. కానీ మనం పని ఒత్తిడి వల్ల విశ్రాంతి తీసుకోలేం. దీంతో మన రోగనిరోధక శక్తి తగ్గి సెకండరి ఇన్‌ఫెక్షన్‌ వచ్చే అవకాశముంది. ఫలితంగా దగ్గు, ఛాతిలో ఇన్‌ఫెక్షన్‌ వస్తాయి. గొంతు నొప్పికి కారణం 90 శాతం వైరల్‌ ఇన్‌ఫెక్షన్లు, 10 శాతం బ్యాక్టీరియల్‌ ఇన్‌ఫెక్షన్లే. మన పీల్చేగాలిలో ఈ వైరస్‌లు ఎక్కువుంటాయి. పీల్చేగాలిలో, తీసుకునే ఆహారం ద్వారా ఇవి లోపలికి వ వెళ్తాయి.\n\nఅలర్జీ : ఇది రకరకాలుగా ప్రభావితం చేస్తుంది. ముక్కు కారడం, పొద్దున్నే చల్లగాలి తగిలినా, దుమ్ము పీల్చినా తుమ్ములు వస్తాయి. ముక్కు బ్లాక్‌ అవుతుంది. తలనొప్పి ఉంటుంది. గొంతు గులగా ఉంటుంది. పొడి దగ్గు రాత్రిపూట ఎక్కువుంటుంది. ఇవీ అలర్జీకి చిహ్నాలు.\n\nఆస్తమా : వేసవి కాలంలో చాలా తక్కువ మందిలోనే ఆస్తమా ఇబ్బంది కలిగిస్తుంది. చాలా మందిలో వర్షాకాలంలోని చల్లటి వాతావరణం, కాలుష్యం వల్ల వైరల్‌ ఇన్‌ఫెక్షన్ల వల్ల ఆస్తమ ఉన్నవారిలో ఇబ్బంది క్రమంగా తీవ్రమవుతుంది. అయితే ఇది అందరిలో ఒకేలా ఉండదు. ఫీనోటైప్స్‌ ను బట్టి ఆస్తమా ఇబ్బంది రకరకాలుగా వ్యక్తమవుతుంది. కొంత మందిలో ఆస్తమా ఉన్న వారిలో ఆయాసం ఉండకపోవచ్చు. దగ్గు రూపంలో వస్తుంది. దీన్ని \'కాఫ్‌ వేరియంట్‌ ఆస్తమా\' అంటారు. నాకు ఆయాసం లేదు, పిల్లికూతలు రావడం లేదు, ఆస్తమా కాదు దగ్గు ఉందని చాలా మంది అనుకుంటారు. అయితే దీన్ని ఆస్తమాగా పరిగణించాల్సి ఉంటుంది. కొంత మందిలో నడిచినప్పుడు, మెట్లు ఎక్కినప్పుడు, మాట్లాడినప్పుడు ఆయాసం ఉంటుంది. సీజన్‌ మారగానే రాత్రిపూట ఛాతిపట్టేసినట్టు ఉంటుంది. ఎమర్జెన్సీ అటాక్స్‌ వస్తాయి. వైరల్‌ ఇన్‌ఫెక్షన్‌ వల్ల వచ్చే జలుబు వారం రోజులు పది రోజుల్లో తగ్గాలి. తగ్గకుంటే జలుబు కాదు ఎలర్జీ అనీ, ముక్కు కారుతుంది అని భావిస్తే ఆస్తమా ఉన్నట్లు భావించాలి. ఆస్తమా ఉన్నవారి ఊపిరితిత్తుల్లోని వాయునాళాలు సెన్సిటివ్‌గా ఉంటాయి. బయటి వాతావరణంలోని వైరస్‌లోపలికి ప్రవేశిస్తే వేగంగా ప్రతిస్పందిస్తాయి. కొంత మందికి రంగుల, సెంట్‌, పూల వాసన పడదు. దీన్ని పీలిస్తే వారికి ఆస్తమా తీవ్రమవుతుంది. ఎందుకంటే పిల్చినప్పుడు లోపలికి వెళ్లిన గ్యాస్‌ ఊపిరితిత్తుల్లోని గాలి గొట్టాలను మూసేస్తుంది. దీంతో గొట్టాలు ముడుచుకుని వెంటనే ఆస్తమా అటాక్‌ వస్తుంది. చల్లటి పదార్థాలు, పుల్లటి పదార్థాలు తీసుకునే వారిలో ఆస్తమా పెరిగే అవకాశముంది. ఘాటైన వాసన పడదు.\n\nన్యుమోనియా : ఇది వైరల్‌ ఇన్‌ఫెక్షన్‌ తర్వాత మొదలవుతుంది. విశ్రాంతి, నిద్రలేకుండా ఒత్తిడికి గురైనప్పుడు, ఆహారం సరిగ్గా తీసుకోకుండా ఉంటే వైరల్‌ ఇన్‌ఫెక్షన్‌ తీవ్రమవుతుంది. న్యుమోనియా అంటే ఊపిరితిత్తుల్లోని ఇన్‌ఫెక్షన్‌. చిన్న పిల్లలో, వృద్ధుల్లో ఇది సాధారణం. ఎందుకంటే వీరిలో రోగనిరోధక శక్తి తక్కువుంటుంది కాబట్టి. న్యుమోనియా ఉన్నవారిలో హైగ్రేడ్‌ ఉష్ణోగ్రత, చలి, దగ్గు, వణుకు, కొంత మందిలో తెమడ రావొచ్చు, ఇంకొంత మందిలో రాకపోవచ్చు. తలనొప్పి, ఒళ్లు నొప్పులు, విరేచనాలవుతాయి. జలుబు చేసిన తర్వాత 24 నుంచి 48 గంటల్లో జ్వరం తగ్గక, దగ్గు ఉంటే వైద్యున్ని సంప్రదించాలి. నిమోనియా లక్షణాలున్నాయో పరీక్షించుకోవాలి.\n\nఆస్తమా-న్యుమోనియా\n\nఆస్తమా అంటే ఊపిరితిత్తుల్లోని వాయు నాళాలపై ప్రభావం ఉంటుంది. గొట్టాలు ముడుచుకుపోవడం వల్ల గాలి పీల్చుకోవడం వదలడం ఇబ్బందిగా ఉంటుంది. న్యుమోనియ అంటే ఊపిరితిత్తుల్లో ఇన్‌ఫెక్షన్‌. దీని వల్ల ఊపిరితిత్తుల్లో చీము చేరుతుంది. దీంతో గాలి లోపలికి వెళ్లినా ఊపిరితిత్తులు సరిగ్గా పనిచేయవు. చీము రావడానికి వివిధ కారణాలుంటాయి. ఒక భాగంలో వచ్చింది వేరే భాగానికి సోకకుండా యాంటి బయాటిక్‌ చికిత్స చేయించుకోవాలి.\n\nతేడా ఎలా గుర్తిస్తారు?\n\nఅలర్జీకి- జలుబుకు మధ్య ఉన్న తేడా చాలా మందికి అర్థం కాదు. నాకు జలుబు తగ్గదని ఫిక్స్‌ అవుతారు. జలుబు వైరల్‌ ఇన్‌ఫెక్షన్‌ వల్ల వస్తుంది. ఇది మందులు వేసుకున్నా వేసుకోకపోయినా వారం పదిరోజుల్లో దానంతటదే తగ్గుతుంది. జలుబు తగ్గకుండా ముక్కు బిగపట్టడం, ముక్కు కారడం, తమ్ములు రావడం ఉంటే అలర్జీ ఉన్నట్లు. రాత్రిపూట పొడి దగ్గు ఎక్కువ ఉండి, తెమడ తెల్లగా ఉంటే ఇన్‌ఫెక్షన్‌ అయ్యే అవకాశం తక్కువ. తెమడ ఆకుపచ్చగా, పసుపు పచ్చగా, గోధుమ రంగులో ఉంటే ఇన్‌ఫెక్షన్‌గా భావించాలి. ఈ ఇన్‌ఫెక్షన్‌ ఊపిరితిత్తుల్లో ఉన్నవారందరికి న్యుమోనియా ఉండదు. బాగా ఎక్కువైనప్పుడు మాత్రమే న్యుమోనియా అంటారు. అలర్జీ దగ్గులాగా వచ్చి ఊపరితిత్తులు గొట్టాలు ముడుచుకుంటాయి. ఎందుకంటే లోపల వాపు అధికమై తెమడ ఎక్కువ ఉత్పత్తి అవుతుంది. ఈ తెమడ మన సహజ రోగనిరోధకశక్తిని తగ్గిస్తుంది. అప్పుడు పీల్చుకున్న బ్యాక్టీరియా, వైరస్‌లు ఇన్‌ఫెక్షన్‌గా మారే అవకాశముంది. జలుబుకు లోపల ఇబ్బందిలేకుండా ఉంటే అలర్జీకి పెద్దగా పరీక్షలు అవసరం లేదు. రోగి లక్షణాలను బట్టి మందులు ఇస్తారు. దగ్గు, ఆయాసం, తెమడ ఉంటే ఛాతి ఎక్స్‌రే పరీక్ష చేస్తారు. ఊపిరితిత్తుల సామర్థ్యం కనుక్కోవడానికి పిఎఫ్‌టి టెస్ట్‌ను చేస్తారు. న్యుమోనియా తీవ్రతను బట్టి ఆసుపత్రిలో చేరాలా, ఇంట్లో విశ్రాంతి తీసుకోవాల అనేది వైద్యులు నిర్ణయిస్తారు. అందరికీ 25 సంవత్సరాల వరకు ఊపరితిత్తులు పెరుగుతాయి. ఆ తర్వాత సామర్థ్యం తగ్గుతుంది. మామూలు వాళ్లకంటే ధూమపానం చేసేవారిలో సామర్థ్యం ఇంకా తక్కువుంటుంది. సంవత్సరానికి ఐదురెట్లు ఎక్కువ తగ్గుతుంది. చలికాలం, వర్షాకాలంలో ఆస్తమా వల్ల ఊపిరితిత్తుల సామర్థ్యం తగ్గిందా అనేది తెలుసుకోవాలి. ప్రభావం తెలుసుకోవడానికి బ్రీతింగ్‌ టెస్ట్‌ చేస్తారు.\n\nవిశ్రాంతి తప్పనిసరి\n\nజలుబు, తలనొప్పి, ఒళ్లునొప్పులు, గొంతు నొప్పితో వస్తే రెండు, మూడు రోజులు విశ్రాంతి తీసుకోవాలి.గోరువెచ్చని పదార్థాలు ద్రవ పదార్థాలు తాగడం మంచిది. దీని వల్ల జబ్బునుంచి కోలుకోవచ్చు. విశ్రాంతి తీసుకోవడం అంటే ఇంట్లో కూర్చొని టీవి చూడడం, మిగిలిన పనులు చేసుకోవడం, షాపింగ్‌కు వెళ్లడం కాదు.బెడ్ పైన రెస్ట్ తీసుకోవాలి .\n\nమందులు-ఇన్‌హేలర్‌తో చికిత్స\n\nతలనొప్పి, జ్వరం, ఒళ్లునొప్పులకు మందులు వాడొచ్చు. మూడు రోజులు మించి ఇవి ఉంటే వైద్యున్ని సంప్రదించాలి. ముక్కు అలర్జీకి స్ప్రే, యాంటి హిస్టమిన్స్‌ తో చికిత్స చేస్తారు. సైనస్‌లో ఇన్‌ఫెక్షన్‌ ఉంటే యాంటి బయాటిక్‌, దగ్గు, ఆయాసం పిల్లికూతలు ఉంటే ఇన్‌హేలర్‌ వాడతారు. దీంతోపాటు టాబ్లెట్లు ఇస్తారు. న్యుమోనియా వ్యాధి లక్షణాలు ఉంటే మందులు, ఇంజక్షన్‌ ఇస్తారు. ఆయాసం ఎక్కువ ఉండే శరీరంలో ఆక్సీజన్‌ తగ్గినప్పుడు ఆక్సీజన్‌ ఇవ్వాల్సి రావొచ్చు. దగ్గు, తీవ్ర జ్వరం, నీరసం నిస్సత్తువ ఉన్నవారికి ఆసుపత్రిలో వైద్యం చేస్తారు. ముక్కులో స్ప్రే చేసినప్పుడు ఎలర్జీ వల్ల ఏర్పడిన మందమైన పొరను ఇది తగ్గిస్తుంది. ఉపశమనం కలుగుతుంది. ముక్కు బ్లాక్‌కాదు. స్ప్రేను అలర్జీ తగ్గేవరకు వాడాలి.\n\nరోగనిరోధక శక్తి\n\nఇది అందరికీ ఉంటుంది. ఇది లేకపోతే రోజూ ఏం చేయలేం. మనం తినే పదార్థాల్లో, పీల్చేగాలిలో బ్యాక్టీరియా, వైరస్‌లు ఉంటాయి. ఇవి శరీరం లోపలికి ప్రవేశించిన తర్వాత వీటిపై మనలోని సహజ రోగనిరోధక శక్తిపోరాటం చేస్తుంది. మధుమేహం, దీర్ఘకాల గుండె, శ్వాసకోశ జబ్బులున్నవారిలో రోగనిరోధక శక్తి తగ్గుతుంది. వీరు వర్షంలో తడిస్తే జలుబు వల్ల రోగనిరోధక శక్తి తగ్గి ఇన్‌ఫెక్షన్‌ వచ్చే అవకాశమెక్కువ. క్షయ, హెచ్‌ఐవి ఇన్‌ఫెక్షన్‌, సిగరెట్‌, ఆల్కహాలు, గుట్కా తినేవారిలో రోగనిరోధక శక్తి తగ్గుతుంది. వయసును బట్టి, వ్యాధిని బట్టి కొన్ని మందులు వాడేవారిలో రోగనిరోధక శక్తి తగ్గుతుంది. రోగనిరోధక శక్తిపెరగాంటే వ్యాయామం చేయాలి. ఉదయం లేదా సాయంత్రం అరగంట సూర్యరశ్మి మనపై ప్రసరించాలి. దీని వల్ల సహజ రోగనిరోధక శక్తిపెరుగుతంది. సూర్యరశ్మిసోకకుంటే విటమిన్‌-డిలోపం ఏర్పడి రోగనిరోధకశక్తి నెమ్మదిస్తుంది. వీటిమిన్‌-డి లోపం ఉన్నవారిలో మధుమేహం వస్తుందని ఈమధ్య జరిగిన పరిశోధనలో వెల్లడైంది. తీసుకునే ఆహారం సమతుల్యంగా ఉండాలి. మాంసకృత్తులు, పిండిపదార్థాలు ఉండేలా చూసుకోవాలి. పప్పులు , చికెన్‌, తాజా ఆకుకూరలు రోగనిరోధక శక్తినిపెంచుతాయి. స్వీట్లు, ఉప్పుశాతం తగ్గాలి. రోజూ కనీసం రెండు రకాల పండ్లు తినాలి. టిఫిన్‌, భోజనం మధ్యలో కాఫీలు, టీల కన్నా పండు తింటే ఆకలికాదు. వేళకు ఆహారం సమతుల్యంగా తీసుకోవాలి. రోజూ 7 నుంచి 8 గంటలు నిద్రపోవాలి. అరగంట వ్యాయామం చేయాలి. \n',health
'ఆరోగ్యమే మహాభాగ్యము.మనిషికి ఏమిటి ఉన్నా , ఎన్ని ఉన్నా ఆరోగ్యముగా లేకపోతే ఎందుకు పనికిరాడు . ఆరోగ్యము గా ఉంటే అడివిలోనైనా బ్రతికేయగలడు . మనిషికే కాదు ప్రపంచములో ప్రతిజీవికి ఇదే సూత్రము జీవన మనుగడలో ముఖ్యమైనది . మన ఆరోగ్యాన్ని కాపాడుకోవాలి . ఏ రోగాలు రాకుండా ముందు జాగ్రత్తలు తీసుకోవాలి . జబ్బు వచ్చిన వెంటనే తగిన చికిత్స తీసుకోవాలి . బ్రతికినన్నాళ్ళు హాయిగా ఆరోగ్యము గా బ్రతకాలన్నదే నిజమైన జీవన విధానము . ఇప్పుడు -కళ్లకి వ్యాయామము , Exercise for Eyes- గురించి తెలుసుకొని మన ఆరోగ్యాన్ని కాపాడుకుందాం !. క్రింద నుదహరించిన చికిత్సావిధానాలు మనిషి అవగాహన కోసం వివరించిన ప్రధమ చికిత్స మాత్రమే మంచి చికిత్స కోసం తగిన వైద్య నిపుణులను సంప్రదించాలి ...\n\n\nశారీరక ఆరోగ్యానికి వ్యాయామం చేస్తున్నట్లే కళ్ల ఆరోగ్యానికీ కొన్ని ప్రత్యేక వ్యాయామాలున్నాయి. వాటిలో కొన్ని...\n* రెండు అరిచేతుల్నీ రుద్దుతూ వెచ్చగాచేసి రెండు నిమిషాలు కళ్లపైన ఉంచాలి. కళ్లపై ఒత్తిడి పడేలా గట్టిగా నొక్కకుండా అరిచేతుల్ని కళ్లకు ఆనిస్తే చాలు. ఇలా ఆరేడుసార్లు చేయాలి.\n* నాలుగు సెకన్లపాటు కళ్లను గట్టిగా మూయడం, తెరవడం ఇలా 7-8 సార్లు చేయాలి.\n* కళ్లను మూసి ఉంచి చేతివేళ్లతో మసాజ్‌ చేస్తున్నట్లు రెప్పలపై నెమ్మదిగా గుండ్రంగా కదపాలి.\n* కనుగుడ్లను సవ్యదిశలో ఒకసారి, అపసవ్యదిశలో ఒకసారి గుండ్రంగా తిప్పాలి. ఇలా అయిదుసార్లు చేయాలి. మధ్యమధ్యలో కనురెప్పలను అల్లల్లాడించాలి.\n* 150 అడుగుల దూరంలోని ఒక వస్తువును తదేకంగా చూడటం, మళ్లీ 30 అడుగులలోపు ఉన్న వస్తువుపైకి దృష్టి మరల్చడం... ఇలా పదిసార్లు చేయాలి.\n* వీలు చిక్కినప్పుడల్లా చల్లని నీటితో కళ్లను కడుక్కోవాలి.\n* తలను బాగా విశ్రాంతిగా ఉంచి చూపును కుడి నుంచి ఎడమకు, ఎడమ నుంచి కుడికి పూర్తిగా చివర్లకు తిప్పాలి. కనుగుడ్లు ఈ ప్రక్క నుంచి ఆ ప్రక్కకు ; ఆ ప్రక్కనుంచి ఈ ప్రక్కకు తిప్పాలి.\n* తలను విశ్రాంతిగా ఉంచి చూపును సవ్యదిశ లోను,అపసవ్య దిశ లోనూ,తిప్పాలి, ఇలా 3 సార్లు చేయాలి.\n* తలను ఏమాత్రము కదల్చకుండానే వీలైన పైకి, మళ్ళీ వీలైనంత క్రిందకూ చూడాలి\n* తలను నిటారుగా వుంచిచూపును పైకి తిప్పుతూ పూర్తి కుడివైపు నుండి చూడండి, అలాగే చూపును క్రిందకి దించి పూర్తిగా ఎడమవైపు నుంచి చూడండి.\n\n\nకంటి జాగ్రత్తలు\n\nకళ్ళు మనిషికి చాల ప్రధానమైనవి. అంధకారమైన జీవితము ఊహించడానికి కూడా సాహసించరు. కళ్ళను మనము జాగ్రత్తగా కాపాడుకోవాలి.\n\nచదివేటపుడు- పుస్తకము 30 సెం.మీ. దూరము లో ఉంచుకోవాలి. నిటారుగా కూర్చొని చదవాలి. పడుకొని చదవకూడదు. సరిపడా వెలుతురు ఉండాలి . కదులుతున్న కుర్చీలో కూర్చొని చదివితే కళ్ళకు శ్రమ కలుగుతుంది.\n\nటెలివిజన్ చూస్తున్నప్పుడు-- ఒక గంటకు మించి విడవకుండా టివి చూడడము మంచిదికాదు.\nటీ.వీ. చూస్తున్నపుడు శరీరాన్ని పలురకాల భంగిమల్లో ఉంచడం చాలామందికి అలవాటు, అయితే వెన్నెముకకి ఊతమిచ్చే కుర్చీలో కూర్చొని టీ.వీ. చూడడము కంటికి మేలుచేస్తుంది.\nచూసేటపుడు మనకు టీ.వీ. కి కనీసము 3 మీటర్లు దూరము ఉండాలి.\nచీకటిగా ఉన్న గదిలో కూర్చోని టీ.వీ. చూడడం కంటికి శ్రేయస్కరము కాదు. టివి చూస్తున్నపుడు వెలుతురు సరిపడా ఉండాలి. ఆ లైటు కూడా టివి వెనకవైపు ఎత్తులో ఉంటే మంచిది.\n\nకంప్యూటర్ తో పనిచేస్తున్నపుడు\n\nకంప్యూటర్ తెర మధ్యభాగానికి కాస్త పైన మీ చూపు ఉంటే మంచిది.\nరెప్ప వేయకుండా పనిచేయడము మంచిదికాదు. తరచుగా రెప్పలు వేస్తూ ఉండాలి. నిరంతరము పనిచేయకుండా మధ్యలో విరామము ఇవ్వాలి.\nకాళ్ళు నేలమీద ఆన్చి వెన్నెముకను నిటారుగా ఉంచి కూర్చొవాలి. మీ దృష్టి మరీ అంత తీక్షణముగా ఉండకూడదు.\nమరింత కాంతివంతముగా కనిపించేలా మానిటర్ లైటింగ్ యేర్పాటు చేసుకోవాలి. మానిటర్ మీద యాంటిగ్లేర్ స్క్రీన్ యేర్పాటు చేసుకుంటే మంచిది.\n\nబండి నడిపేటప్పుడు\n\nబండి నడిపేటప్పుడు సన్ గ్లాసెస్ ని వాడాలి.సూర్యుని నుంచి వచ్చే అతి నీలిలోహిత కిరణాలు యు.వి. (ultra violet rays) కిరణాలు తాకిడికి కళ్ళకు హానికలగకుండా, దుమ్మి, ధూళి పడకుండా కళ్ళకు రక్షణగా ఉంటాయి.\nరాత్రులు బండి నడిపేటప్పుడు యాంటి గ్లేర్ గ్లాస్లు వాడాలి ,ఎదురుగా వచ్చే వాహనాల హెడ్ లైట్ల కాంతిని తగ్గించి కళ్ళకు రక్షణ కల్పిస్తాయి. \n',health
'కిడ్నీలను కాపాడుకుంటే మనం క్షేమం… మార్చి 10న వరల్డ్‌ కిడ్నీ డే\n\nమన దేశంలో కిడ్నీ వ్యాధులతో బాధపడుతున్నవారు 20లక్షల మంది వరకు ఉన్నారని ఒక అంచనా. ఏటా అదనంగా రెండు లక్షల మంది కిడ్నీ వ్యాధులకు గురవుతున్నారని, మన రాష్ట్రం విషయానికి వస్తే రాజధాని నగరంలో 30వేల మంది నుంచి 40 వేల మంది కిడ్నీ వ్యాధిగ్రస్థుకు డయాలసిస్‌ అవసరం అవుతున్నది. ఈ కిడ్నీ సమస్యలకు ప్రధానంగా మధుమేహం (40శాతం), హైబిపి (30శాతం) కారణమవుతున్నాయి. వీటిని అదుపులో ఉంచజీుకుంటే మూత్రపిండాలు చాలా వరకు కాపాడుకోవచ్చు.\n\nనిరంతరం రక్తంలోని వ్యర్ధాలను వడకడుతూ.. మూత్ర పిండాలు మన శరీరంలో అత్యంత కీలకమైన పాత్ర పోషిస్తుంటాయి. వీటిని జాగ్రత్తగా కాపాడుకోవడం ప్రాణావసరం. ఒకసారి మూత్రపిండం పనితీరు మందగించి అది విఫలమవటం ఆరంభమైందంటే దాన్ని పూర్తిగా నయం చేయటం కష్టం. పైగా చికిత్సకు ఎంతో ఖర్చు అవుతుంది. మూత్రపిండం పూర్తిగా విఫలమైతే కృత్రిమంగా రక్తాన్ని శుద్ధి చేసుకుంటూ ఉండక తప్పదు. ఈ ‘డయాలసిస్‌’ కోసం నెలకు సుమారు రూ.4-5వేలు ఖర్చు అవుతాయి. అంతేకాకుండా ఇతరత్రా సమస్యలు ఏర్పడతాయి. చికిత్స తీసుకున్నా కిడ్నీ తిరిగి సమర్ధంగా మారదు.\n\nగుండె జబ్బులు, అవయవాలు దెబ్బతినటం వంటివీ మొదలవుతాయి. పోనీ దెబ్బతిన్న మూత్రపిండాన్ని మార్పిడి చేయించుకోవాలంటే కిడ్నీ దాతలు దొరకటం కష్టం. ఆపరేషన్‌ పెద్ద ప్రయత్నమనుకుంటే ఇక ఆ రత్వాత జీవితాంతం వేసుకోవాల్సిన మందులకూ ఖర్చు చాలా ఎక్కువ అవుతుంది. ఎన్నో ఇబ్బందులు, దుష్ర్పభావాలు. ఇంత ఖర్చు చేసి చికిత్స తీసుకున్నా జీవనకాలమూ తగ్గవచ్చు. ఇలాంటి ప్రమాదాలన్నీ దరిచేరకుండా ఉండాలంటే ముందే మేల్కొని, అసలు కిడ్నీలు దెబ్బతినకుండా జాగ్రత్తలు తీసుకోవటం మంచిది.\n\nమన జీవనశైలి మార్పులే కిడ్నీలకు సెగ:\nమన దేశంలో మధుమేహం ఎంత విపరీతంగా విస్తరిస్తోందో ప్రత్యేకంగా చెప్పనవసరం లేదు. 2015 నాటికి వీరి సంఖ్య రెట్టింపు కావచ్చని అంచనాలు చెబుతున్నాయి. ఈ మధుమేహంతో పాటే మూత్రపిండాల వైఫల్యం కేసులు పెరుగుతున్నాయి. టైప్‌-1 మధుమేహ బాధితుల్లో 10-30శాతం, టైప్‌-2 మధుమేహుల్లో 40శాతం మంది కిడ్నీ సమస్యల బారినపడే అవకాశం ఉంది. ఒకసారి ఈ మూత్రపిండాల సమస్య మొదలైందంటే.. దాన్ని పూర్తిగా నయం చేయటం కష్టం. అందుకే సమస్యను తొలిదశలో గుర్తిస్తే దాన్ని ముదరకుండా నిలువరించే అవకాశం ఉంది. అందుకే మధుమేహులంతా కిడ్నీల విషయంలో జాగ్రత్తలు తీసుకోవాలి. సాధారణ ఆరోగ్యవంతులు అసలు మధుమేహం బారినపడకుండా చూసుకోవాలి.\n\nకిడ్నీల పరిరక్షణకు తేలికైన పరీక్షలు\nటైప్‌-1 రకం బాధితులు మధుమేహం బారినపడిన ఐదేళ్ళ నుంచి ప్రతి ఏటా కిడ్నీ సమస్యలు వస్తున్నాయేమో పరీక్షించుకోవటం మంచిది. టైప్‌- 3 మధుమేహులైతే దాన్ని గుర్తించిన తక్షణమే కిడ్నీ పనితీరు తెలుసుకునే పరీక్షలు చేయించుకోవాలి. ఆ తర్వాత కనీసం ఏడాదికి ఒకసారైనా క్రమం తప్పకుండా పరీక్షలు చేయించుకుంటూ ఉండాలి. కిడ్నీ సమస్యలేమైనా తల ఎత్తుతున్నాయా? అన్నది తేలికైన పరీక్షల ద్వారా చాలా ముందుగానే గుర్తించవచ్చు.\n\n1. మూత్రంలో అల్బుమిన్‌:అల్బుమిన్‌ అనేది ఒక రకం ప్రోటీను. మూత్రంలో ఈ సుద్ద ఎక్కువగా పోతోందంటే కిడ్నీల వడపోత సామర్ధ్యం తగ్గిపోతున్నట్టే. అందుకే ప్రతి ఏటా తప్పనిసరిగా ఈ పరీక్ష చేయించుకోవాల్సిందే. దీని ద్వారా కిడ్నీ సమస్యను గుర్తించవచ్చు.\n\n2. రక్తంలో సిరమ్‌ క్రియాటిన్‌:మన కిడ్నీల వడపోత సామర్ధ్యం ఎలా ఉందో చెప్పేందుకు ఈ పరీక్ష కీలకం. దీని ఆధారంగా వడపోత సామర్ధ్యాన్ని ( ఎస్టిమేటెడ్‌ గ్లోమెరూలార్‌ ఫిల్టరేషన్‌ రేట్‌-ఈజీఎఫ్‌ఆర్‌(ను లెక్కించి… కిడ్నీల సమస్య తలెత్తే అవకాశం ఎంతవరకూ ఉందన్నదనే అంచనా వేస్తారు. సాధారణంగా ఇది 110 మి.లీ. వరకూ ఉంటుంది. ఇది 60 మి.లీ.కన్నా తక్కువుంటే మూత్రపిండాల సమస్యలు తలెత్తే అవకాశం ఎక్కువ. కేవలం క్రియాటినైన్‌ పరీక్ష చేయించుకుంటే సరిపోదు. కిడ్నీ 50శాతం దెబ్బతినే వరకూ కూడా సిరమ్‌ క్రియాటినైన్‌ పెరగకపోవచ్చు. కాబట్టి ‘ఈజీఎఫ్‌ఆర్‌’ను చూసుకోవటం ముఖ్యం. సీరమ్‌ క్రియాటినైన్‌ పరీక్షించి దానితో పాటు వయసు, బరువు, ఎత్తు వంటి ప్రమాణాల ఆధారంగా ‘ఈజీఎఫ్‌ఆర్‌’ లెక్కిస్తారు.\n\nకిడ్నీలను కాపాడుకోవాలంటే?\nమధుమేహం, అధిక రక్తపోటు కచ్చితంగా నియంత్రణలో ఉంచుకోవాలి. మధుమేహులు- హెచ్‌బిఎ 1సి (గ్లైకాసిలేటెడ్‌ హిమోగ్లోబిన్‌) పరీక్ష ఫలితం 7కన్నా తక్కువ ఉండేలా కచ్చితంగా జాగ్రత్తలు తీసుకోవాలి. ఇది గత మూడు నెలల సమయంలో మధుమేహం కచ్చితంగా అదుపులో ఉందా లేదా? అని చెప్పే పరీక్ష. మధుమేహం, హైబీపీ రెండూ ఒకదానికి ఒకటి తోడై.. చివరికి కిడ్నీలను దెబ్బతీసే స్థాయికి చేరకుంటాయి. అందుకే రక్తపోటును 130/80 కంటే తక్కువే ఉండేలా చూసుకోవాలి.రక్తంలో కొలెస్ట్రాల్‌ పెరగకుండా చూసుకోవాలి. అలాగే రక్తహీనత తలెత్తకుండా చూసుకోవాలి.మూత్రంలో సుద్ద పోతుంటే వెంటనే గుర్తించి తక్షణం చికిత్స తీసుకోవాలి. అందుకే తరచూ పరీక్షలు \n',health
'ఎండను చూసి భయపడి ఇంట్లో కూచుంటే లావెక్కిపోవడం ఖాయమంటున్నారు పరిశోధకులు. ప్రతిరోజూ కనీసం 30 నిమిషాలైనా సూర్యరర్శి శరీరాన్ని తాకేవిధంగా చూసుకోవాలి. అలా చేయకపోతే శరీరానికి అవసరమైన డి. విటమిన్ అందదు.\n\nడి విటమిన్ అనేది శరీరానికి క్యాల్షియం గ్రహించే శక్తినిస్తుంది. సూర్యకాంతి పడక, డి విటమిన్ తయారవక పోతే శరీరంలో క్యాల్షియం లోపం ఏర్పడుతుంది. ఫలితంగా శరీరం దృఢత్వాన్ని కోల్పోతుంది.\n\nశరీరంలో క్యాల్షియమ్‌కి భారీకాయానికి సంబంధముంది. భారీకాయం కలవారు క్యాల్షియం లోపం కలిగి ఉంటారు. కాబట్టి మీరు మీ పిల్లలతో సహా సాయంత్రపు ఎండలో సమీపంలోని పార్క్‌లకు వెళ్లండి. ఇంటి పెరడు ఉంటే అక్కడ పిల్లలతో చేరి ఆటలాడండి. ఏసీ ఉన్న ఆఫీసుల్లో పనిచేసేవారు ఊబగా మారిపోవడానికి కారణం వారికి ఎండ తగలక పోవడమే..!!\n\nనేక మంది మహిళల్లో స్తనాలు సన్నగా ఉంటాయి. ఇది ఒక వ్యాధిగా వారు బాధపడుతుంటారు. తోటి స్నేహితులు చేసే కామెంట్స్ కారణంగా వారు లోలోపల కుమిలిపోతుంటారు. పురుష లక్షణాల వల్ల ఇలా జరుగుతుందని ఇంకొందరు భావిస్తుంటారు. వాస్తవానికి రొమ్ములు సన్నగా ఉండటానికి వైద్యులు పలు కారణాలు చెపుతుంటారు. వంశపారంపర్యంగా తల్లి లేదా తండ్రి వైపు వారు సన్నగా ఉండటం ఒక కారణంగా పేర్కొంటున్నారు.\n\nపౌష్టికాహార లోపం వల్ల, శోషణ సరిగా జరగక పోవడం వల్ల శరీరానికి కావలసిన ప్రోటీన్లు, విటమిన్లు, ఇతర ఖనిజాలు అందకపోవడం వల్ల, హర్మోన్లు సమతుల్యం లోపించడం, మానసి ఒత్తిడి వల్ల కూడా స్తనాలు సన్నగా ఉంటాయని వైద్యులు చెపుతుంటారు. అయితే, వీటిలో కారణాలను గుర్తించి తగిన విధంగా వైద్యం చేయించుకుంటే ఫలితం ఉంటుందని వారు వైద్యులు చెపుతున్నారు.\n\nఇలాంటి సమస్యలకు హోమియోలో తగిన వైద్యం ఉంటుందని వైద్యులు చెపుతుంటారు. ఈ మందులు వాడటం వల్ల శరీరానికి కావలసిన జీర్ణక్రియ, శోషణ క్రియలను సమర్థవంతంగా నిర్వహించడంలో బాగా పని చేయడమే కాకుండా రొమ్ముల పరిమాణం పెరిగేందుకు దోహదపడతాయని భావిస్తున్నారు. \n',health
'అవును.. చమట వాసన చాలామందిని వేధించే పెద్ద సమస్య. ఈ సమస్య వల్ల స్నేహితులతో కలివిడిగా తిరగలేని పరిస్థితి నెలకొంటుంది. ఇక పడకగదిలోకి వెళితే.. భార్య చీత్కారింపులకు గురి కావలసి వస్తుంది. అయినా భర్త కనుక భరించక తప్పదు. అయితే కేవలం ఇది పురుషులకే కాదు స్త్రీలకు కూడా వర్తిస్తుంది. ఈ దుర్వాసనను వదిలించుకునేందుకు కొన్ని చిట్కాలను పాటిస్తే సరిపోతుంది.\n\nముఖ్యంగా మీరు ఈ స్థితికి రాకుండా ఉండాలంటే అధిక మానసిక ఒత్తిడి, విపరీతమైన ఆలోచనలను దరి చేరనీయకండి. రాత్రి పడుకునే ముందు నువ్వుల నూనెతో అరికాళ్లను బాగా మర్దన చేయించుకోండి.\n\nజీర్ణశక్తిని పెంచే అల్లం, ధనియాలు, జీలకర్ర, దాల్చిన చక్క, వాము వంటివి వంటలో తరచుగా వాడుతుండండి. రాత్రులు తేలికైన ఆహారం తీసుకుని పాలు త్రాగండి. ఏ ఇంట్లో రాత్రి పిల్లలు పెరుగు కాకుండా పాలతో, బెల్లంతో కలిపిన అన్నం తింటారో వాళ్ల ఇంటికి డాక్టరు అవసరముండదు.\n\nరాత్రి పదిగంటలకల్లా నిద్రపొండి. ఎందుకంటే రాత్రి పది గంటల నుంచి అర్థరాత్రి 2 గంటల మధ్య జీర్ణశక్తి కాలం చాలా బావుంటుంది. అప్పుడు ఆమం ఏర్పడదు. అదేవిధంగా స్నానం చేసేటపుడు చంకలు, గజ్జలు, క్రిందభాగం శుభ్రంగా తోముకోవాలి.\n\nమంచిగంధపు పొడి, పసుపు, కొంచెం కర్పూరం, కుంకుమ పువ్వు కలిపిన పొడిని చంకలు, గజ్జల దగ్గర రాసుకోండి. ఉదయం పరగడపున రాగి చెంబులో రాత్రి నిలువ ఉంచిన నీళ్లలో గోధుమ, శొంఠి చివరులు కాని తులసి ఆకులు కాని వేసి ఆ నీళ్లు తాగండి. సర్పగంధ స్నానం చాలా హితకరం. వేపాకుతో కాచిన వేడినీళ్లతో స్నానం చేయడం చాలామంచిది.\n',health
'వేదాలు భగవంతుడు ఇచ్చిన దివ్యమైన జ్ఞానం, దీనిని ఋషులు, మునులు లిపిబద్దం చేశారు. వేదాలు చాలా పురాతనమైనవి. వీటిలో ఎంతో జ్ఞానం ఇమిడివుంది. వేదాలు నాలుగు- అవి ఋగ్వేదం, సామవేదం, యజుర్వేదం, అథర్వణవేదం.\n\nఈ నాలుగు వేదాల తర్వాత ఆయుర్వేదాన్ని పంచమ వేదం అన్నారు పెద్దలు. ఆయుర్వేదం శబ్దం రెండు శబ్దాలతో జోడించబడింది. ఆయుః+వేదం= ఆయుర్వేదంగా ఏర్పడింది. ఆయుః అంటే జన్మ-మృత్యువుతో సంబంధమున్న జీవితం. వేదం అంటే జ్ఞానం.\n\nఆయుర్వేదం ఆయుష్షుకు చెందిన విజ్ఞానం. అది మనిషికి జీవితంలో ఎలా తన జీవితాన్ని చక్కదిద్దుకోవాలనేది తెలుపుతుంది. ముఖ్యంగా ఆరోగ్యం గురించి ఈ ఆయుర్వేదం బోధిస్తుంది. ప్రకృతికి సమానంగా తమ జీవితాన్ని ఎలా సమతుల్యం చేసుకోవాలనేది నేర్పుతుంది ఈ ఆయుర్వేదం. ఆయుర్వేదం సంతులితమైన ఆహారం, ఆచార వ్యవహారాలు, నిద్ర తదితర అంశాల గురించి మనకు వివరిస్తుంది.\n\nశరీరం, జీవం యొక్క యోగమే జీవితం అనబడుతుంది. దీంతో కలిసిన సమయం పేరే ఆయుః . ఆయుర్వేదం ద్వారా వ్యక్తి శారీరక ఆరోగ్య పరిస్థితి, అతని శరీర గుణగణాలు తెలుసుకుని ప్రకృతిపరమైన ఔషధాలను వాడితే ఆరోగ్యానికి ఎంతో లాభకారిగా ఉంటుంది.\n\nఆయుర్వేదం ద్వారా రోగులకు తమ శరీరంలోనున్న రోగాల నుంచి విముక్తి కలుగుతుంది. అలాగే ఆరోగ్యంగా ఉండే వారు మరింత ఆరోగ్యంగా ఉండేందుకు తోడ్పడుతుంది. ఆయుర్వేద చికిత్సా పద్ధతిలో ప్రాతఃకాలం బ్రహ్మ ముహూర్తంలోనే నిద్రలేచి రాత్రి పడుకునేంత వరకు ఏ విధంగా జీవితాన్ని, సమయాన్ని వినియోగించుకోవాలి, మనిషి దైనిక చర్య, ఎలా ఉండాలనేది స్పష్టంగా చెప్పబడివుంది.\n\n\nప్రాతఃకాలం మేల్కోవడం : సంపూర్ణ ఆరోగ్యంగా ఉండేందుకు మనిషి ప్రాతఃకాలానికే నిద్ర లేవాలి. బ్రహ్మ ముహూర్తంలో నిద్ర లేస్తే మరీ మంచిది. ఈ సమయంలో నిద్ర మేల్కొన్న వారి ఆరోగ్యం, ధనం, విద్య, బలం, ముఖంలో తేజం తదితరాలు పెరుగుతాయి. ఎవరైతే సూర్యోదయంలో నిద్రపోతారో అలాంటి వారి ఆయుః ప్రమాణం క్షీణిస్తుంది. రకరకాల వ్యాధుల బారిన పడతారు.\n\nఉషఃపానం : ప్రాతఃకాలమే సూర్యోదయానికి పూర్వం మలమూత్రాలు విసర్జించిన తర్వాత నీరు సేవించాలి. రాత్రి పూట రాగిపాత్రలోవుంచిన నీటిని ఉదయం పరకడుపున సేవిస్తే ఆరోగ్యానికి చాలా మంచిది. ప్రాతఃకాలంలో కనీసం అరలీటరు నీటిని సేవించాలి. దీనినే ఉషఃపానం అంటారు. ఇలా ప్రతి రోజు ఉషఃపానం సేవిస్తుంటే కఫం, వాయు, పిత్త- త్రిదోషాలు దరిచేరవు. ఇలా చేసే వ్యక్తి బలశాలి, దీర్ఘాయుష్షు కలిగి ఉంటాడు. ఉదరం శుభ్రంగా తయారవుతుంది. శరీరంలో బలం, బుద్ధి వికాసం, శక్తి పెరుగుతుంది. \nమల-మూత్ర-త్యాగం : మలమూత్రాలు విసర్జించే సమయంలో మౌనంగా ఉండాలి. మలమూత్రాలు వేగంగా వస్తుంటే వాటిని నిరోధించకూడదు. ఎలాంటి శబ్దాలు చేయకూడదు. మౌనంగానే ఆ కార్యక్రమాన్ని పూర్తి చేయాలి.\n\nదంతావధానం : కాలకృత్యాలు తీర్చుకున్న తర్వాత దంతావధానం చేయాలి. దంతావధానం చేసిన తర్వాత టంగ్ క్లీనర్‌‌తో నాలుకను శుభ్రం చేయాలి.\n\nవ్యాయామం, వాయుసేవనం : శరీరం ఆరోగ్యంగా ఉండాలంటే నియమానుసారం యోగాసనాలు చేస్తుండాలి. వ్యాయామం తప్పని సరిగా చేయాలి. ఉదయం, సాయంత్రం స్వచ్ఛమైన వాతావరణంలో తిరగాలి, స్వచ్ఛమైన గాలిని శరీరానికి అందించాలి. దీంతో శరీరంలో నెలకొన్న అలసట దూరమై శరీరంలో పునరుత్తేజం కలుగుతుంది.\n\nనూనెతో మాలిష్ : ప్రతి రోజు శరీరానికి నూనెతో మాలిష్ చేయాలి. ఇలా మాలిష్ చేస్తే శరీరం ఆరోగ్యంగా ఉంటుంది. తల చల్లగా, కాళ్ళు వేడిగా ఉండటం ఆరోగ్యానికి చాలా మంచిది.\n\nస్నానం : ప్రతి రోజు పరిశుభ్రమైన నీటితో స్నానం చేయాలి.\n\nభోజనం : మీరు తీసుకునే ఆహారంలో భోజనం బాగా నమిలి తినాలి. భోజనం సమతుల్యంగా ఉండాలి. మీకు ఆకలి ఎక్కువగా ఉంటే ఆహారం ఎక్కువగా తీసుకోకూడదు. కాని పరిమితమైన ఆహారం ఆరోగ్యానికి చాలా మంచిది.\n\nభోజనానంతరం చేయవలసిన కార్యాలు : భోజనానంతరం దంతాలను శుభ్రపరచాలి. దీంతో దంతాలలో కూరుకుపోయిన చిన్న చిన్న కణాలు బయటకు వచ్చేలా శుభ్రపరచుకోవాలి.\n\nభోజనానంతరం చేయకూడని పనులు : భోజనానంతరం పరుగులెట్టడం, వ్యాయామం చేయడం, ఈతకు వెళ్ళడం, స్నానం చేయడం, వెంటనే కూర్చుని పని చేయడం ఆరోగ్యానికి అంత మంచిది కాదంటున్నారు ఆయుర్వేద వైద్య నిపుణులు.\n\nశయనం : రాత్రి భోజనం చేసిన వెంటనే నిద్రకుపక్రమించకూడదు. \n\n',health
'కొంతమంది ఎంత తిన్నా సన్నగా ఉండి స్తనాలు చిన్నవిగా ఉంటాయి. ఇటువంటి వారు తామర గింజలను పాలతో నూరి దాంట్లో పంచదార కలుపుకుని రోజూ తాగుతూ ఉంటే నెల రోజుల్లో వక్షోజాలు చక్కని ఆకృతులను సంతరించుకుంటాయి.\n\nఇక కొంతమందిలో అంటే.. ముఖ్యంగా పెళ్లైన స్త్రీలలోనూ, లావుగా ఉండి పెళ్లికాని వారిలోనూ స్తనాలు లావై జారి మెత్తగా ఉండిపోతాయి. అటువంటివారు తెల్ల తామర పువ్వు, నల్ల ఆవుపాలు కలిపి ముద్దగా నూరుకుని రోజూ రాత్రిపూట, ఉదయం వేళ మర్దన చేసుకుంటే అవి గట్టిపడి స్థిరంగా ఉంటాయి.\n\nఅంతేకాదు మనం తిని వదిలేసే దానిమ్మ బెరడు ప్రకృతి ప్రసాదించిన అద్భుత స్తనవృద్ధి ద్రవ్యం. దానిమ్మ బెరడు ముక్కలు, జమ్మి కాయలు, దొండపట్ట.. వీటన్నిటినీ కలిపి నూరి పైన కొంచెం, కింద ఎక్కువసేపు మర్దన చేసుకుని పడుకుంటే అవి గట్టిపడతాయి.\n\nఅదేవిధంగా అశ్వగంధ చూర్ణ, పిప్పళ్లు, చెంగల్వ కోష్టు, వసలను గేదె వెన్నతో బాగా నూరి మర్దన చేసుకుంటే చక్కటి స్తన సౌందర్యం ఒనగూరుతుంది.\n\nకొంతమందికి హార్మోన్ల లోపం వల్ల కూడా స్తన వృద్ధి సమస్య తలెత్తుతుంది. కనకు ప్రతిరోజూ మొదటి ముద్దలో నువ్వుల పొడిని వేసుకుని తినడం, వారంలో రెండు సార్లయినా మినప గారె టిఫిన్ తినడం బాగా ఉపకరిస్తుంది.\nమనం ముక్కు ద్వారా తీసుకుని వదిలే గాలి మన ప్రయత్నం లేకుండా మనకి తెలియకుండానే నిరంతరం సాగే ప్రక్రియ. అయితే ఈ శ్వాసక్రియలో అవరోధం ఏర్పడటం వల్ల ఆయాసం తలెత్తుతుంది. ఇది ఏయే సందర్భాల్లో తలెత్తుతుందో చూద్దాం...\n\nశ్వాసమండలంలోకి గాలి వెళ్లే మార్గంలో గోడలు కుంచించుకుని, గాలి వెళ్లకుండా అడ్డుకోవడం వల్ల సమస్య తలెత్తుతుంది. అంతేకాదు శ్వాసక్రియలో ప్రధానంగా ఉండే ఊపిరితిత్తులలోని పొరలు ఏ కారణంచేతనైనా రేగడం వల్ల కూడా రావచ్చు.\n\nముక్కు, గొంతు, జీర్ణాశయం వ్యాధుల వల్ల కూడా ఆయాసం తలెత్తవచ్చు. అయితే కొంతమందిలో కొన్ని పదార్థాల వాసనలు, వాతావరణం పడవు. దాన్ని ఎలర్జీ అంటారు. దీనివల్ల కూడా గాలి అరలు సంకుచితమై ఆయాసం వస్తుంది.\n\nఅతినీరసంవల్ల, రక్తం తగ్గినప్పుడు, పాండువ్యాధిలోనూ కూడా ఆయాసం వచ్చే అవకాశం ఉన్నది.\n\nఎలా అధిగమించడం...\nఆయాసం వున్నవారు చల్లటి పదార్థాలు, కూల్ డ్రింక్స్, ఐస్‌క్రీమ్‌లు, బెండకాయ, చేమదుంప, పెరుగు, కొబ్బరి, చేపలు, సొరకాయ, దుంపకూరలు, బచ్చలి కూర, ఎక్కువ పుల్లటి పదార్థాలకు దూరంగా ఉండాలి.\n\nముల్లంగి, గోధుమ, తేనె, వెలగపండు, వెల్లుల్లి, పక్షి మాంసము నిరభ్యంతరంగా తినవచ్చు.\n\nఅదేవిధంగా ప్రతిరోజూ ఉదయం, సాయంత్రం రెండు చిటికెల పసుపు, ఒక చిటికెడు మెత్తని ఉప్పు, రెండు చిటికెల పిప్పళ్ల చూర్ణం తిని వేడినీళ్లు తాగడం మంచిది. దీనివల్ల క్రమంగా ఎలర్జీ తగ్గిపోతుంది.\n\nఅదేవిధంగా ఉసిరక పెచ్చులు, వరి పేలాలు, పటిక బెల్లం, నువ్వు పప్పు, నెయ్యి సమభాగాలుగా తీసుకుని మర్దించి చిన్నచిన్న మాత్రలుగా చేసుకుని ఉదయం, సాయంత్రం తీసుకుంటే క్రమంగా ఆయాసం తగ్గుతుంది.\n\nవేడివేడి టీ డికాషన్లో తొమ్మిది చుక్కలు నిమ్మరసం వేసుకుని తేనె కలుపుకుని వేడివేడిగా తాగడం ఉబ్బసం ఉన్నవారికి చాలా మేలు చేస్తుంది.\n',health
'కొత్తగా పెళ్లయిన వారు లేదా... వివాహమై సంసార జీవితం చేస్తున్న భార్యాభర్తల మధ్య దాంపత్య జీవితం సాఫీగా సాగాలంటే ఇరువురి మధ్య మంచి సహకారం ఉండాలని మానసిక నిపుణులు సూచన చేస్తున్నారు. సహకారం, ఇచ్చిపుచ్చుకునే ధోరణి లేకుంటే మాత్రం వారి మధ్య కష్టాలు తప్పవని వారు హెచ్చరిస్తున్నారు.\n\nముఖ్యంగా, పడక గదిలో భార్యాభర్తల మధ్య లేదా ప్రేమికులు మధ్య జరిగే సంభాషణలు కామోద్రేకాన్ని పెంచే విధంగా ఉండాలే కానీ.. తెంచే విధంగా ఉండకూడదు. పనికిరాని సంభాషణలతో పురుషులు స్త్రీలను కించపరచకూడదని చెపుతున్నారు.\n\nఅలాగే, భార్యలు కూడా తమ భర్తలను ఉద్రేకపరిచేటట్లు మాట్లాడాలి, బెడ్ మీద స్త్రీ కంటే మగవాడు మరీ సెన్సిటివ్ అనే విషయాన్ని గుర్తెరిగి నడుచుకోవాలని సూచిస్తున్నారు. ఈ విషయాన్ని పలు అధ్యయనాలు కూడా చెబుతున్నాయి. కాబట్టి భార్యాభర్తలిద్దరూ ఒకరికొకరు సహకరించుకుంటూ ఉంటే దాంపత్యం సుఖమయంగా సాగుతుందని వారు అంటున్నారు. \nఒక మహిళలో పురుషుడిని ఇట్టే ఆకర్షించే శరీర భాగాల్లో స్తన ద్వయం ఒకటి. ఏ యువతి ఎదుట తటస్థపడినా.. మాట్లాడేటపుడు స్త్రీ కళ్ళలోకి చూడటం కంటే స్తన ద్వయంపైనే చూపు పడుతుంది. అయితే, మహిళల స్తనాలపై పురుషులకు ఎందుకు అంత మక్కువ చూపుతారు. పురుషుడిని స్త్రీ స్తన ద్వయం అంతగా ఆకర్షించడానికి కారణం ఏంటి. మహిళల స్తనాలు చూడటం పురుషులకు ఎందుకు రెప్పవాల్చకుండా చూస్తారు.\n\nఇలా చూడటం పురుష లక్షణంగా సెక్స్ నిపుణులు చెపుతున్నారు. పురుషులు ఆడవారికిగల ఆడతనం, శృంగారం ప్రధానంగా వారి చనుద్వయంలో వుందని భావిస్తారు. మహిళల స్తనాలు నిండుగా చక్కటి రూపం కలిగి వుంటే వాటిని పురుషుడు తప్పక ప్రేమిస్తాడు.\n\nముఖ్యంగా శృంగారంలో ఆ స్తన ద్యయంతో చేసే చిలిపి చేష్టలు. ఆట్లాడుకునేందుకు అమితంగా ఇష్టపడతాడు. వాటిని నగ్నంగా చూస్తే చాలు ఉద్వేగానికి గురవుతారు. స్త్రీ శరీర భాగాలలో పురుషులకు అధికంగా ఆనందమిచ్చేదీ ఈ స్తనద్వయమే. అలాగే, రతిక్రీడకు ముందస్తు చర్యల్లో ఈ స్తనాలు కీలక పాత్ర వహిస్తాయని స్త్రీలకు బాగా తెలుసు. అందుకే చూడగానే ఆకర్షించేలా కాపాడుకునేందుకు ఎంతో ప్రాధాన్యత ఇస్తారు.\n\nఆకర్షణీయ వక్షోజాలు వుంటే పురుషుడు ఆమెతో మాట్లాడేటపుడు ఆమె ముఖాన్ని చూడాటానికి సైతం కష్టంగా భావిస్తాడు. మహిళకు స్తనాలు కలిగి వుండటమే నిదర్శనం కాగా పురుషుడికి అవి ఇచ్చే ఆనందాన్ని జీవితాన్ని ఇట్టే గుర్తు పెట్టుకుంటాడు. స్తనాలు చిన్నవిగా వున్నా లేక అసలు లేనట్లుగా వున్న మహిళలను పురుషులు సాధారణంగా చూడటానికి ఇష్టపడరు. పురుషుడు తాను ఇష్టపడే మహిళ స్తనాలు తప్పక ఆకర్షణీయంగా వుండాలని కోరుకుంటాడు.\n\nఅందుకే.. స్త్రీల స్తనాలకై పురుషులు పడే ఆరాటం, స్త్రీలను తమ స్తనాలు మరింత ఆకర్షణీయంగాను, పొందికగాను వుంచుకునేలా చేస్తుంటుంది. ఈ కారణంగానే స్త్రీలు తమ వక్షోజాలు బరువుగా, అందంగా, చూడటానికి ఆకర్షణీయంగా ఉండేలా కాపాడుకుంటూ పురుషుల చూపును ఇట్టే ఆకర్షించేలా కృషి చేస్తారు. \n',health
'స్నానం చేస్తాం. శరీరం శుభ్రం అవుతుంది. తలస్నానం చేస్తాం. తలభారం దిగుతుంది. చన్నీళ్ల స్నానం చేస్తాం. బద్ధకం పోతుంది. వేణ్ణీళ్ల స్నానం చేస్తాం. మసాజ్‌లా ఉంటుంది.అయితే - ఇవన్నీ పైపై స్నానాలు. కాకిస్నానాలు. లోపలి దేహానికి కూడా చేయించినప్పుడే అది సంపూర్ణ స్నానం అవుతుంది. ఈవారం కపాలభాతి ఆసనం నేర్పిస్తున్నాం. సాధన చెయ్యండి. మెదడుకు, శ్వాసకోశాలకు, జీవక్రియలకు లాలపొయ్యండి. గాల్లో తేలినట్లు లేకపోతే అడగండి.\n\nకపాలభాతి ప్రయోజనాలు:\nమెదడు శుభ్రపడడంతోపాటు, ఆలోచనశక్తి, స్మరణశక్తి పెరుగుతాయి\n\nశ్వాసకోశనాళాల్లో కఫం పోతుంది కాబట్టి ఆస్థ్మా బాధితులకు మంచి ఫలితాన్నిస్తుంది\n\nఊపిరితిత్తులు శుభ్రపడుతాయి, రక్తశుద్ధి జరుగుతుంది, గుండెపనితీరు మెరుగవుతుంది\n\nజీర్ణక్రియ మెరుగవుతుంది, మల బద్దకం, నిద్రమత్తు, బద్దకంపోతాయి\n\nసైనస్, కిడ్నీ సమస్యలు పోతాయి\n\nకపాలభాతిని రోజూ సాధన చేస్తుంటే మధుమేహం సాధారణస్థితికి వస్తుంది\nవీళ్లు చేయకూడదు!\nహైబీపీ, కడుపులో ట్యూమర్లు, హెర్నియా, గుండెజబ్బుల వాళ్లు, గర్భిణులు, పీరియడ్స్ సమయంలోనూ చేయకూడదు.\n\nఎప్పుడు చేయాలంటే!\nఉదయం లేదా సాయంత్రం చేయవచ్చు, కానీ పొట్ట ఖాళీగా ఉండడం ముఖ్యం. మొదలు పెట్టిన రోజే ఎక్కువ సేపు చేయకుండా క్రమంగా నిడివి పెంచుకోవాలి. సాధన మధ్యలో విశ్రాంతి తప్పనిసరి. ప్రారంభంలో వీపు కిందిభాగం, కడుపులో నొప్పి అనిపించవచ్చు. అది సాధన చేసే కొద్దీ తగ్గిపోతుంది.\n\n\nజాలంధర బంధం అంటే గడ్డాన్ని ఛాతీకి బంధించి ఉంచడం, మూలబంధం అంటే మలద్వారాన్ని పైకి లేపి ఉంచడం, ఉడ్యానబంధం అంటే పొట్టను బిగించడం.\n\nబాహ్య కుంభకం అంటే శ్వాస వదిలిన తరవాత కొద్దిసేపు తీసుకోకపోవడం (ఊపిరి బిగపట్టడం). ఇలా ఉండగలిగినంత సేపు మాత్రమే ఉండాలి.\n\nఅంతర వ్యాయామం: ఆయుర్వేదం\nకపాలభాతి బాహ్య వ్యాయామం మాత్రమే కాదు అంతర వ్యాయామం కూడ. సాధారణ వ్యాయామాలతో దేహంలో అన్ని భాగాల మీద ఒత్తిడి పడుతుంది, కాని కడుపు భాగం మీద ఒత్తిడి కలగదు. కపాలభాతి ద్వారా ఉదరం, ఛాతీ కండరాలకు చక్కటి వ్యాయామం అందుతుంది. దాంతో కొవ్వు కరుగుతుంది. వీటితోపాటు జీర్ణాశయం, క్లోమం, కాలేయం, ప్లీహం, మూత్రాశయం వంటి భాగాల కండరాలు కూడా ఉత్తేజితమవుతాయి. కాబట్టి ఆయా భాగాల నుంచి ఉత్పత్తి కావల్సిన ఎంజైమ్‌లు సమృద్ధిగా ఉత్పత్తి అవుతాయి, పనితీరు మెరుగవుతుంది. ఉదాహరణకు క్లోమ గ్రంథి ఉత్తేజితమై ఇన్సులిన్ ఉత్పత్తి క్రమబద్ధమై మధుమేహం నియంత్రణ అవుతుంది. చర్మానికి దేహభాగాలకు మధ్య నున్న కొవ్వు కాని, అంతర భాగాలు, కండరాల మధ్య నున్న కొవ్వు కరగాలన్నా ఇది మంచి వ్యాయామం. భోజనం చేసిన తర్వాత, ఉదర, ప్లీహ సంబంధ వ్యాధులతో బాధపడుతున్న వారు కపాలభాతి సాధన చేయరాదు. - డాక్టర్ విఎల్‌ఎన్ శాస్త్రి, ఆయుర్వేద వైద్యులు\nయోగశాస్త్రం ప్రకారం\n‘కపాలం’ అంటే మస్తిష్కం లేదా మెదడు. ‘భాతి’ అంటే ప్రకాశం. శిరస్సును ప్రకాశింపచేసే క్రియ కాబట్టి దీనిని కపాలభాతి అంటారు. ఇది షట్‌క్రియల్లో ఒకటి అయినప్పటికీ ప్రాణాయామంలో భాగంగానూ సాధన చేయవచ్చు. దీనిని నాలుగు దశల్లో చేయాలి. గతవారం భస్త్రిక ప్రాణాయామాన్ని ఐదు దశల్లో సాధన చేశాం. భస్త్రికలో గాలిని తీసుకోవడం, వదలడం రెండూ ఉంటాయి, కపాలభాతితో గాలిని వదలడమే ప్రధానం. శ్వాస తీసుకోవడం అప్రయత్నంగా జరగాలి తప్ప, ప్రయత్నపూరకంగా గాఢంగా, దీర్ఘంగా తీసుకోవడం అనేది ఉండదు.\nసాధన ఇలా!పద్మాసన స్థితిలో వెన్ను, మెడ నిటారుగా ఉంచి, చేతులను వాయుముద్రలో మోకాళ్ల మీద ఉంచాలి. కళ్లుమూసుకోవాలి, ముఖంలో ప్రశాంతత ఉండాలి.\n\nమొదటి దశలో...\nకుడి చేతి పిడికిలిని బిగించి, బొటనవేలితో ముక్కు కుడిరంధ్రాన్ని మూసి, ఎడమరంధ్రం నుంచి శ్వాసను పూర్తిగా వదలాలి. శ్వాసను వదిలినప్పుడు కడుపు భాగం లోపలికి ముడుచుకోవాలి. ఇలా 10-20 సార్లు చేయాలి. కొంతసేపు విశ్రాంతి తీసుకున్న తర్వాత మళ్లీ చేయాలి.\n\nరెండవ దశలో...\nకుడిచేతి చూపుడువేలు, మధ్యవేలిని మడిచి వాటి మీద బొటనవేలిని ఉంచాలి. ఉంగరపువేలు, చిటికెన వేళ్లతో ముక్కు ఎడమయంధ్రాన్ని మూయాలి. ముక్కు కుడిరంధ్రం నుంచి శ్వాసను పూర్తిగా వదలాలి.\n\nమూడవ దశలో...\nకుడిచేతి చూపుడువేలు, మధ్యవేలిని మడిచి, బొటన వేలితో ముక్కు కుడి రంధ్రాన్ని, చివరి రెండు వేళ్లతో ఎడమ రంధ్రాన్ని మూయాలి. ఇప్పుడు ఎడమరంధ్రం మీద ఉన్న వేళ్లను తీసి శ్వాసను వదలాలి. శ్వాసను పూర్తిగా వదిలిన వెంటనే చివరివేళ్లతో ఎడమరంధ్రాన్ని మూయాలి. తర్వాత ముక్కు కుడిరంధ్రం మీద ఉన్న బొటనవేలిని తీసి శ్వాసను పూర్తిగా వదలాలి.\n\nనాలుగవ దశలో...\nచేతులను వాయుముద్రలో ఉంచి శ్వాసను బలంగా వదలాలి. 10 -20 సార్లు చేయడం, మధ్యలో విశ్రాంతి, అప్రయత్నంగా శ్వాస తీసుకోవడం, శ్వాస వదిలినప్పుడు కడుపులోపలికి పోవడం వంటి నియమాలు అన్ని దశల్లోనూ యథాతథం. కపాలభాతిలో 90శాతం నిశ్వాస, పదిశాతం ఉచ్వాశ జరగాలి.\n\nనాలుగు దశలూ పూర్తయిన తర్వాత శ్వాసను వదిలి మూలబంధం, ఉడ్యానబంధం, జాలంధర బంధం వేయాలి. ఈ బంధాలన్నింటినీ బాహ్య కుంభకంలోనే వేయాలి. ఈ స్థితిలో ఉండగలిగినంత సేపు ఉన్న తర్వాత బంధాలను విడవాలి. ముందుగా ఉడ్యానబంధం, తర్వాత జాలంధర బంధం, మూలబంధాలను విడవాలి. బంధాలను వేయడం, విడవడంలో క్రమం మారుతుంది. చివరగా విశ్రాంతి తీసుకోవాలి.\n కొవ్వు శక్తిగా మారే ప్రక్రియ\nమన శరీరంలోని కొవ్వును ఎల్ కార్నిటైన్ అనే పోషకం శక్తిగా మారుస్తుంది. ఎల్ కార్నిటైన్ తగ్గినా, దాని పనితీరు మందగించినా కొవ్వు శక్తిగా మారకుండా నిల్వ ఉండిపోతుంది. ఇది బాగా పనిచేయాలంటే దేహానికి తగినంత ఆక్సిజన్ అవసరం. కపాలభాతి సాధన చేసేవాళ్లు సమతుల ఆహారం తీసుకోవడం, మద్యపానం, ధూమపానం, జంక్‌ఫుడ్, స్వీట్లు, పాలు, పాల ఉత్పత్తులను మానేయడం. కార్బోహైడ్రేట్లను తగ్గించడం వంటి జాగ్రత్తలను పాటిస్తే నెలకు నాలుగు నుంచి ఐదు కిలోల బరువు తగ్గుతారు.\n\n\n',health
'\nహోమియో వైద్యం శాస్త్రీయ పద్ధతిలోనే జరగుతుందంటున్నారు హోమియో వైద్యులు. ఈ వైద్యం 200 సంవత్సరాల క్రితం నుంచే అమలులోకి వచ్చింది. ఈ వైద్యం \"సమ: సమం, షమయతి\" అనే పద్ధతి ద్వరానే జరుగుతుంది.\n\nఅంటే ముల్లును ముల్లుతోనే తీయాలి అనే పద్ధతి. ఏ రోగకారక క్రిమి జబ్బుకు కారణమౌతుందో, అదే క్రిమితోనే జబ్బును నయం చేయడం. అంటే జబ్బును కూకటివేళ్లతో పెకళించడం. ఈ వైద్య విధానంలో చాలామందికి అపోహలున్నాయి.\n\nఆ అపోహలు పోగట్టడానికి కొన్ని సలహాలు మీకోసం అంటున్నారు వైద్యనిపుణులు.\n\n*1. ముందు రోగాన్ని తీవ్రతరంచేసి ఆ తర్వాత నయం చేస్తుంది ఈ హోమియోపతి వైద్యం అంటున్నారు కొంతమంది. మరి ఇది నిజమేనా...\n\n**ఇది ప్రజల్లోవున్న అపోహ మాత్రమే. ఇలా కొన్ని ప్రత్యేకమైన కేసుల్లోనే జరుగుతుంది. తీసుకోవలసిన మాత్రల డోసుకన్నా కూడా ఎక్కువగా తీసుకోవడంవలన వ్యాధి లక్షణం తీవ్రమై ముదిరిపోతుంది. ఔషధాన్ని వైద్యుల సలహామేరకు తీసుకుంటే వ్యాధి తీవ్రత తగ్గుతుంది.\n\nఇంతే కాకుండా రోగి చాలా రోజుల వరకు మందులు తీసుకోవడం, వీటితోబాటు స్టెరాయిడ్స్ కూడా తీసుకుంటుంటారు. కాని ఓ వైపు హోమియోపతి వైద్యం కొనసాగిస్తూనే స్టెరాయిడ్స్‌ను తీసుకోవడం ఆపేస్తారు. దాంతో వ్యాధి లక్షణాలు ముదిరిపోతుంది.\n\n\n*2 కేవలం పాత లేక జీర్ణకోస సంబంధమైన వ్యాధులకు మాత్రమే హోమియోపతి వైద్యం ఉపయోగపడుతుందంటున్నారు. ఇది ఎంతవరకు నిజం.\n\n** నిజమే. ఎందుకంటే చాలామంది రోగులు ఇతర వైద్యాలకు ప్రాముఖ్యతనిచ్చి వాటికి కూడా తగ్గక చివరికి హోమియోపతి వైద్యుల వద్దకు వైద్యంకోసం వస్తుంటారు. అప్పటికే ఆ జబ్బు బాగా ముదిరి పోయివుంటుంది. ఈ వైద్యం ద్వారా అన్ని రకాల జబ్బులను నయం చేయవచ్చు. \n\nహోమియో వైద్యం శాస్త్రీయ పద్ధతిలోనే జరగుతుందంటున్నారు హోమియో వైద్యులు. ఈ వైద్యం 200 సంవత్సరాల క్రితం నుంచే అమలులోకి వచ్చింది. ఈ వైద్యం \"సమ: సమం, షమయతి\" అనే పద్ధతి ద్వరానే జరుగుతుంది.\n\nఅంటే ముల్లును ముల్లుతోనే తీయాలి అనే పద్ధతి. ఏ రోగకారక క్రిమి జబ్బుకు కారణమౌతుందో, అదే క్రిమితోనే జబ్బును నయం చేయడం. అంటే జబ్బును కూకటివేళ్లతో పెకళించడం. ఈ వైద్య విధానంలో చాలామందికి అపోహలున్నాయి.\n\nఆ అపోహలు పోగట్టడానికి కొన్ని సలహాలు మీకోసం అంటున్నారు వైద్యనిపుణులు.\n\n*1. ముందు రోగాన్ని తీవ్రతరంచేసి ఆ తర్వాత నయం చేస్తుంది ఈ హోమియోపతి వైద్యం అంటున్నారు కొంతమంది. మరి ఇది నిజమేనా...\n\n**ఇది ప్రజల్లోవున్న అపోహ మాత్రమే. ఇలా కొన్ని ప్రత్యేకమైన కేసుల్లోనే జరుగుతుంది. తీసుకోవలసిన మాత్రల డోసుకన్నా కూడా ఎక్కువగా తీసుకోవడంవలన వ్యాధి లక్షణం తీవ్రమై ముదిరిపోతుంది. ఔషధాన్ని వైద్యుల సలహామేరకు తీసుకుంటే వ్యాధి తీవ్రత తగ్గుతుంది.\n\nఇంతే కాకుండా రోగి చాలా రోజుల వరకు మందులు తీసుకోవడం, వీటితోబాటు స్టెరాయిడ్స్ కూడా తీసుకుంటుంటారు. కాని ఓ వైపు హోమియోపతి వైద్యం కొనసాగిస్తూనే స్టెరాయిడ్స్‌ను తీసుకోవడం ఆపేస్తారు. దాంతో వ్యాధి లక్షణాలు ముదిరిపోతుంది.\n\n\n*2 కేవలం పాత లేక జీర్ణకోస సంబంధమైన వ్యాధులకు మాత్రమే హోమియోపతి వైద్యం ఉపయోగపడుతుందంటున్నారు. ఇది ఎంతవరకు నిజం.\n\n** నిజమే. ఎందుకంటే చాలామంది రోగులు ఇతర వైద్యాలకు ప్రాముఖ్యతనిచ్చి వాటికి కూడా తగ్గక చివరికి హోమియోపతి వైద్యుల వద్దకు వైద్యంకోసం వస్తుంటారు. అప్పటికే ఆ జబ్బు బాగా ముదిరి పోయివుంటుంది. ఈ వైద్యం ద్వారా అన్ని రకాల జబ్బులను నయం చేయవచ్చు. \n',health
'మనిషికి నాలుగు దశల జీవితం ఉంటుంది. బాల్యదశ, కౌమార దశ, యౌవన దశ, వృద్దాప్యం అనే నాలుగు దశల్లో మనిషికి అత్యంత కీలకమైనవిగా కౌమార, యౌవన దశలు చెప్పబడ్డాయి. కౌమారంలో శరీరంలోని సెక్స్ సంబంధిత గ్రంధులు పనిచేయడం ప్రారంభమవుతుంది. దీంతో సెక్స్ సంబంధమైన కోర్కెలు మెల్లగా కలుగుతుంటాయి. అమ్మాయిల పట్ల అబ్బాయిలు, అబ్బాయిల పట్ల అమ్మాయిలు పరస్పరం ఆకర్షణ మొదలవుతుంది.\n\nయౌవన దశకు చేరుకునేసరికి శరీరంలో రేగే సెక్స్ వాంఛలను తీర్చుకునేందుకు తహతహలాడుతుంటారు. ఇందుకోసం గోప్యంగా సెక్స్ సంబంధిత పుస్తకాలను చదివేందుకు ఆసక్తి కనబరుస్తారు. అయితే రతి సంబంధమైన విషయాలను గోప్యంగా చదవడం ఇంట్లో చేయకుండా కొందరు ఆఫీసుల్లోనో, చదువుకునే విద్యాలయాల్లోనో చేస్తుంటారు. ఈ విషయాన్ని ఎవరైనా గమనిస్తే భయపడిపోతూ చటుక్కున పుస్తకాన్ని దాచేస్తారు.\n\nఅయితే ఇటువంటి భేషజాలు పోవల్సిన అవసరం లేదని సెక్సాలజిస్టులు చెపుతున్నారు. జీవితంలో సగభాగం దాంపత్య జీవితంతో ముడిపడి ఉంటుంది కనుక రతి గురించిన అన్ని విషయాలను క్షుణ్ణంగా తెలుసుకోవలసిన అవసరం ఉందని వారు చెపుతున్నారు. అప్పుడు మాత్రమే దాంపత్య జీవితం ఆనందమయంగా ఉంటుందని అంటున్నారు.\n\nయౌవన ప్రారంభంలో ఇలా సిగ్గుపడిపోతూ సెక్స్ బుక్స్‌ను చదివే యువతీయువకులు పెళ్లయిన తర్వాత కూడా వాటిని ధైర్యంగా చూడట్లేదని చెపుతున్నారు. సెక్స్ విజ్ఞానం కలిగి ఉండటం వల్ల రతి సమయంలో ఎటువంటి పద్ధతులను అవలంభించాలి, ఎటువంటి జాగ్రత్తలు తీసుకోవాలన్నవి తెలుసుకోవచ్చని చెపుతున్నారు. సెక్స్ సంబంధ సమాచారాన్ని వీలున్నప్పుడల్లా చదవడం ద్వారా సంసారం సుఖమయమవుతుందంటున్నారు.\n',health
'ఈ రోజు మనం బయోకెమిక్ మందు మెగ్నీసియా ఫాస్ గురించి క్లుప్తంగా తెలుసుకుందాం. మెగ్నీసియా ఫాస్ 6x క్రింద పేర్కొన్న సమస్యలకు బాగా పని చేస్తుంది. దీనిని కూడా 6x పొటెన్సీలో వాడవచ్చు.\n\n1. తెరలు తెరలుగా వచ్చే కడుపు నొప్పికి మహిళలకు నెలసరిలో వచ్చే నొప్పికి 90 శాతం నొప్పి నివారిణిగా ఇది ఉపయోగపడుతుంది.\n2. భరించలేని పంటి నొప్పికి దీనిని వాడటం వల్ల ఉపశమనం కులుగుతుంది\n3. కండరాల నొప్పితో బాధపడేవారు ఈ మందును తీసుకుంటే సమస్య తొలగుతుంది\n4. ఎక్కువ నడిచి తద్వారా కాళ్లు బాగా నొప్పి పెట్టినపుడు ఈ మందును వాడితే ఉపశమనం కలుగుతుంది\n5. తల నొప్పికి మెగ్నీసియం ఫాస్‌ను వాడితే సమస్యనుంచి బయటపడవచ్చు.\n\nముఖ్యంగా నెలసరి బాధతో ఇబ్బందిపడే ప్రతి మహిళ తమతో ఉంచుకోతగ్గ మంచి మందు మెగ్నీసియా ఫాస్. నెలసరి నొప్పి ఎక్కువగా ఉన్నప్పుడు ప్రతి పావు గంటకు ఒకసారి నొప్పి తగ్గేవరకూ ఈ మందును వాడవచ్చు. ఇంకా వేధించే మొండి నొప్పికి అర కప్పు గోరు వెచ్చటి నీటిలో 4 మాత్రలు వేసి చెంచాతో బిళ్లలు కరిగేవరకూ ఒకే వైపుకు కలిపి ఆ మిశ్రమమును ప్రతి 10 నిమిషాలకు ఒకసారి ఒక చెంచా చొప్పున నొప్పి తగ్గేవరకూ వాడవచ్చు.\n\nఇది ప్రతి ఒక్కరూ తమ దగ్గర ఉంచుకోదగ్గ నొప్పి నివారిణి. ఇది పెయిన్ కిల్లర్ వలే పని చేస్తుంది. కొంతమంది హోమియో మందులు వాడితే సైడ్ ఎఫెక్ట్స్ వస్తాయనుకుంటారు. కానీ ఈ మందు వాడటం వల్ల ఎటువంటి సైడ్ ఎఫెక్ట్స్ ఉండవు.\nఆధ్యాత్మికత, సెక్స్ భిన్నమైనవనే అభిప్రాయం చాలామందిలో ఉంటుంది. ఆధ్యాత్మిక చింతనకు సెక్స్ కోర్కెలు అడ్డంకి అనుకుంటారు. అయితే దైవభక్త ఎంత సహజమో, సెక్స్ కోర్కెలూ అంతే సహజం. ఆ రెండూ మనసుకు సంబంధించినవే.\n\nజీవితం మనకు అనేక అనుభవాలనిస్తుంది. అన్ని రకాల అనుభవాల్ని అనుభవించాలేగాని కొన్నింటిని అదిమిపెట్టడం సరైంది కాదు. సెక్స్ కోర్కెలు ప్రకృతి సహజమైనవి. సెక్స్ కోర్కెను అదిమిపెట్టడమంటే ప్రకృతికి వ్యతిరేకంగా పోరాడటమే.\n\nసెక్స్ కూడా ఆధ్యాత్మిక చింతనలో భాగం చేసుకుని ముందుకు వెళ్లాలి. మనసులోని అపరాధ భావాన్ని తొలగించుకుని ఉపక్రమిస్తే ఉత్సాహవంతమైన సెక్స్ సుఖం సొంతమవుతుంది.\n',health
'పెరటిలో పెంచుకోదగిన ఫల జాతులలో జామ చెట్టు ప్రత్యేకమైంది. కేవలం పండును మాత్రమే కాదు.. ఆ పండును ముక్కుతో పొడిచి తినే రామచిలుకల దృశ్యం కూడా జ్ఞాపకమే..కానీ జామ పండ్లను చిన్న చూపు చూసే వారు కూడా వున్నారు. పోషక విలువలో ఆపిల్‌తో సరితూగే జామను నిర్లక్ష్యం చేయడం విచారకరం.\n\nఇంగ్లీషులో ‘గావా’గా పిలువబడుతున్న జామ‘గావా ఆపి ల్‌’గా పేరొందింది. ఆపిల్‌ కన్నా సరసమైన ధరలో లభిస్తు న్నందన‘పేదల పాలిటి ఆపిల్‌’గా కూడా ప్రసిద్ధి. పీచుపదార్థాలు పుష్కలంగా ఉండే వాటిలో జామపండును పేర్కొనవచ్చు. విటమిన్లు ప్రధానంగా ‘సి’ విటమిను నారింజపండు కంటే 5 రెట్లు అధికమని అంచనా. కొలెస్ట్రాల్‌ బొత్తిగా వుండదు.యాంటికాన్సర్‌ కారకాలైన యాంటి యాంటిఆక్సిడెంట్లు సమృద్ధిగా ఉన్నాయని శాస్తజ్ఞ్రుల అధ్యయనంలో తేలింది. వైటమిన్‌ ‘ఎ’, మానవశరీర నిర్మాణంలో ఎంతో ప్రాముఖ్యత కలిగిన బీటా కెరోటిన్లు ఈ పండులో సమృద్ధిగా వున్నాయి. మధుమేహ వ్యాధి గ్రస్తులకు నిషేధించబడని ప్రయోజనకారి జామపండు. అయితే వీటి లోనూ దోరకాయ చాలా మంచిది.\n\nవృక్షశాస్త్ర వర్గీకరణలో ‘మిర్టేసి’ కుటుం బానికి చెందిన జామను శాస్ర్తీయంగా ‘సీడియమ్‌ గావా’గా పిలుస్తారు. ఉష్ణ, ఉపఉష్ణమండలాలలో విస్తరించి మధ్య రకమైన ఎత్తులో వుండే జామ పుష్పాలు తెలుపు రంగులో వుంటాయి. అనేక కేసరాలు లేత పసుపు వర్ణం లో పొందికగా చూడముచ్చటగా కనిపిస్తాయి.ఫలాలు తెలుపు లేక ఎరుపు, ఆరంజి రంగుల్లో వున్న కండను కలిగి వుండి మధ్య భాగంలో చిన్న చిన్న విత్తనాలు అమరి వుంటాయి. చిన్నవైనా ఇవి దృఢంగా వుంటాయి. కొన్ని రకాలలో మెత్తగానూ వుంటాయి.చెట్ల నుండి మనం పొందే అన్ని రకాల ఫలాలలోకి శక్తివంత మైన యాంటిఆక్సిడెంట్ల విలువలు అధికం.తెల్ల గుజ్జులో కంటే ఎరుపు, ఆరంజి కండలో బీటాకెరోటిన్లు, పాలిఫినాల్స్‌, కెరటి నాయిడ్స్‌ హెచ్చు.పోషకవిలువల రీత్యా 165 గ్రా విడి పండులో నిపుణుల పరిశీల ప్రకారం\n\nఔషధ రీత్యా పరిశీలిస్తే…\nguava1\n\n          o చెట్టు బెరడు డికాక్షన్‌ సూక్ష్మజీవులను నశింపజేస్తుంది. 2,3 ఆకులను నమిలితే దంతాలు శుభ్రపడతాయి. దృఢత్వం కూడా చేకూరుతుంది. 5,6 ఆకులను నీటిలో మరగకాచి డికాక్షన్‌ వాడి తే దగ్గు, జలుబు పోతుంది. ఆకుల నుండి లభించే తైలం యాంటి ఆక్సిడెంట్ల చర్యలను వేగవంతం చేస్తాయి. ఆకులతో తయారైన మందులు డయేరియా, డిసెంట్రీలకు మంచి ఫలితాన్నిస్తాయి.\n          o బాగా మాగిన పండును రోజూ తీసుకుంటే రక్తపోటు నియం త్రణలో వుంటుంది. ఎసిడిటికి కూడా రోజుకో పండును వాడితే మంచిది. పచ్చి కూరగాయ ముక్కలతో పాటు జామకాయ ముక్క లను కలిపి వాడితే ఊపిరితిత్తుల వ్యవస్థ సక్రమంగా పనిచేయడా నికి దోహదం చేస్తుంది.\n          o ఇందులోని కెరొటినాయిడ్స్‌, ఐసోఫావో నాయిడ్స్‌, పాలిఫినాల్స్‌ మెదడు కణాలు చురుకుగా పనిచేయడానికి తోడ్పడతాయి.\n          o కాలిన గాయాలకు గుజ్జును రాస్తే తొందరగా ఉపశమనం దొరుకుతుంది. డైటింగ్‌ చేసేవారికి జామపండు బలవర్ధక ఆహారం.\n          o లేత పసుపు, తెలుపు, లేత ఆకుపచ్చ రంగులలో గుండ్రంగా లేదా అండాకారంలో వుండే జామపండ్లు సువాసన కూడా కలిగి వుంటాయి. ఈ సువాసన వల్లే ఇంటిలో ఎక్కడ వున్నా ఇట్టే పట్టే యవచ్చు. ఏ మాత్రం అవకాశం వున్నా ఈ చెట్లను పెంచి తాజా ఫలాలను పొందవచ్చు. జామ పండును నాలుగు భాగాలు చేసి చిటికెడు ఉప్పు, కారం లేక మిరియాల పొడిని చల్లి తింటే చాలా బాగుంటుంది. జామ్‌, జెల్లీ, సలాడ్స్‌, కెండిల్స్‌ వగైరాలలో వీటిని వాడుతూ వుండటం తెలిసిందే.\n          o పోషకాల రీత్యా, ఔషధ గుణాల రీత్యా ఇంతటి విశేషాలున్న జామ పండును ఉపేక్షించక ఆహారంగా తీసుకుంటే ఎంతో మేలుకలుగుతుంది.\n\nశక్తి... \t\t   112 కెలరీలు.\nపీచు పదార్థాం \t\t8.9గ్రా\nపిండి పదార్థం \t\t23.6గ్రా\nమాంసకృత్తులు \t\t4.2గ్రా\nకొవ్వు పదార్థం \t\t1.6 గ్రా\nపొటాషియం \t\t688మి.గ్రా\nభాస్వరం \t\t\t66 మి.గ్రా\nసున్నం \t\t\t30 మి.గ్రా\nవైటమిన్‌ ‘ఎ’(రెటినాల్‌) \t1030 మైక్రోగ్రా\nవైటమిన్‌ ‘సి’(ఆస్కార్బిక్‌ ఆమ్లము)377 మిగ్రా\nఫోలిక్‌ ఆమ్లము \t\t81 మిగ్రా\n\n\n',health
'మధుమేహంతో బాధపడుతున్న వారికి తాజాగా కొత్త కష్టాలు వచ్చిపడ్డాయి. టైప్ - 2 మధుమేహం సమస్య ఉన్న వారిలో ఊబకాయ సమస్య పెరుగుతుండటం ఆందోళన కలిగిస్తోంది. టైప్-2 మధుమేహం ఉన్న ప్రతి అయిదుగురిలో ఒకరు అధికబరువుతో బాధపడుతున్నారు. ఊబకాయం వస్తున్నది. అమెరికాలో ఈ మేరకు జరిపిన అధ్యయనాల్లో బెంబేలెత్తించే వాస్తవాలు బయటపడ్డాయి. అమెరికాలో టైప్ - 2 మధుమేహం సమస్య ఉన్న వారిలో 62శాతం మంది అధిక బరువు సమస్యను ఎదుర్కొంటున్నారని తేలింది. 20 శాతం మంది మరీ ఎక్కువ బరువైపోయి, కొత్త సమస్యలు ఎదుర్కొంటున్నారని లయోలా హెల్త్ యూనివర్శిటీ చేసిన అధ్యయనాల్లో వెల్లడైంది. మధుమేహంతో పాటు అధిక బరువు సమస్య పెరిగితే భవిష్యత్‌లో పలు చిక్కులు ఎదురవుతాయని ప్రజారోగ్య నిపుణులు ఆందోళన వ్యక్తం చేస్తున్నారు.\n\nపౌష్టికాహారం తీసుకోక పోవటం, సోడా వినియోగం పెరగటం, వ్యాయామం తగ్గటం వల్ల మధుమేహంతోపాటు ఊబకాయుల సంఖ్య పెరుగుతోంది. అమెరికా జనాభాలో 7.8శాతం అంటే 2.3 కోట్ల మంది మ«ధుమేహ సమస్యతో బాధపడుతున్నారని అంచనా. ఇందులో 90శాతం మందికి టైప్-2 మధుమేహం ఉంది. తగినంత వ్యాయామం లేకపోవడం, ఆహారపు అలవాట్లలో మార్పులు తదితర కారణాలతో అక్కడ మధుమేహం సమస్య పెరిగిందని శాస్త్రవేత్తలు తేల్చారు. ఆహారపు ఆలవాట్ల విషయంలో అమెరికా బాట పడుతున్న మనం మరింత జాగ్రత్తగా ఉండాలేమో?\nమధుమేహంతో బాధపడుతున్న వారికి తాజాగా కొత్త కష్టాలు వచ్చిపడ్డాయి. టైప్ - 2 మధుమేహం సమస్య ఉన్న వారిలో ఊబకాయ సమస్య పెరుగుతుండటం ఆందోళన కలిగిస్తోంది. టైప్-2 మధుమేహం ఉన్న ప్రతి అయిదుగురిలో ఒకరు అధికబరువుతో బాధపడుతున్నారు. ఊబకాయం వస్తున్నది. అమెరికాలో ఈ మేరకు జరిపిన అధ్యయనాల్లో బెంబేలెత్తించే వాస్తవాలు బయటపడ్డాయి. అమెరికాలో టైప్ - 2 మధుమేహం సమస్య ఉన్న వారిలో 62శాతం మంది అధిక బరువు సమస్యను ఎదుర్కొంటున్నారని తేలింది. 20 శాతం మంది మరీ ఎక్కువ బరువైపోయి, కొత్త సమస్యలు ఎదుర్కొంటున్నారని లయోలా హెల్త్ యూనివర్శిటీ చేసిన అధ్యయనాల్లో వెల్లడైంది. మధుమేహంతో పాటు అధిక బరువు సమస్య పెరిగితే భవిష్యత్‌లో పలు చిక్కులు ఎదురవుతాయని ప్రజారోగ్య నిపుణులు ఆందోళన వ్యక్తం చేస్తున్నారు.\n\nపౌష్టికాహారం తీసుకోక పోవటం, సోడా వినియోగం పెరగటం, వ్యాయామం తగ్గటం వల్ల మధుమేహంతోపాటు ఊబకాయుల సంఖ్య పెరుగుతోంది. అమెరికా జనాభాలో 7.8శాతం అంటే 2.3 కోట్ల మంది మధుమేహ సమస్యతో బాధపడుతున్నారని అంచనా. ఇందులో 90శాతం మందికి టైప్-2 మధుమేహం ఉంది. తగినంత వ్యాయామం లేకపోవడం, ఆహారపు అలవాట్లలో మార్పులు తదితర కారణాలతో అక్కడ మధుమేహం సమస్య పెరిగిందని శాస్త్రవేత్తలు తేల్చారు. ఆహారపు ఆలవాట్ల విషయంలో అమెరికా బాట పడుతున్న మనం మరింత జాగ్రత్తగా ఉండాలేమో?\n\nషుగర్ మోసుకొచ్చే \'టీవీ\'క్షణం\nమీరు రోజుకు రెండు నుంచి మూడు గంటలు టెలివిజన్ చూస్తున్నారా? అయితే మీకు పలు రకాల వ్యాధులు వచ్చేందుకు అవకాశాలు ఎక్కువగా ఉన్నాయని శాస్త్రవేత్తలు హెచ్చరిస్తున్నారు. ప్రతీ రోజు టీవీ ఎక్కువగా చూసే వారిలో మధుమేహం టైప్ 2 ముప్పు వచ్చే అవకాశాలు 20శాతం ఉన్నాయని తాజాగా శాస్త్రవేత్తలు జరిపిన అధ్యయనంలో తేలింది. ఒక్క మధుమేహమే కాదు గుండెజబ్బులు వచ్చే అవకాశాలు 15శాతం అధికంగా ఉంటుంది. టీవీ ఎక్కువగా చూసేవారిలో 13శాతం వివిధ కారణాల వల్ల మృత్యువుకు చేరువ అవుతున్నారని తాజా పరిశోధనల్లో వెల్లడైంది. టీవీ రోజుకు మూడు గంటలు చూస్తున్నారంటే, ఆ సమయంలో తీసుకుంటున్న ఫ్రైడ్ ఆహారపదార్థాలు, తీపి పానీయాలు కొలెస్ట్రాల్, బ్లడ్‌షుగర్‌లను పెంచుతుందని తేలింది. దీనివల్ల ఒబేసిటీ, బీపీ, హైబ్లడ్‌షుగర్ లాంటి సమస్యలు పెరిగి హృద్రోగ సమస్యలకు దారితీస్తుందని వైద్యులు చెపుతున్నారు. చిప్స్‌లో ఆయిల్, ఉప్పుతో పాటు అధిక కేలరీలు ఉంటాయి. ఇవి తినటం వల్ల వివిధ జబ్బులు వచ్చిపడతాయని యూనివర్శిటీ సదరన్ డెన్మార్క్, హార్వర్డ్ స్కూల్ ఆఫ్ పబ్లిక్ హెల్త్ శాస్త్రవేత్తలు హెచ్చరించారు.\n\nషుగర్ ఉంటే ఇలా తినాలి\nమధుమేహం ఉన్న వారు ఆహారం విషయంలో ప్రత్యేక శ్రద్ధ తీసుకోవాలి. ఈ పిరమిడ్‌లో సూచించిన విధంగా ఆహారం తీసుకుంటే మధుమేహం అదుపులో ఉంటుంది. ఎలాంటి ఇబ్బంది లేకుండా హాయిగా జీవించే వీలుంటుంది. మధుమేహం ఉన్న వారు స్వీట్లు, ఆల్కహాల్ తీసుకోరాదు. తీసుకున్నా చాలా పరిమితంగా మాత్రమే తీసుకోవాలి. కొవ్వు పదార్థాలకు కూడా దూరంగా ఉండాలి. ఇక పాలు, మాంసాహారాన్ని పరిమితంగా మాత్రమే తీసుకోవాలి.కూరగాయలు, పండ్లు అధికంగా తీసుకోవాలి. ఇక చిరుధాన్యాలు, బ్రెడ్ వంటి పదార్థాలను పుష్కలంగా తీసుకోవాలని ఆరోగ్య నిపుణులు సూచిస్తున్నారు. \n',health
'జీవక్రియ మూలంగా మానవ దేహంలో ఎన్నో మలినాలు వ్యర్ధ పదార్ధాలు తయారవుతాయి. అయితే మూత్రపిండాలు రక్తంలో ఉన్న వ్యర్ధ పదార్ధాలను మూత్ర రూపంలో బయటకు పంపించడం వలన శరీరంలో లవణాలు, ఖనిజాల సమతుల్యతను, ఆమ్ల క్షార సమతుల్యతను, నీటి శాతాన్ని నియంత్రిస్తాయి. మూత్రపిండాలు శరీరంలోని నీటి శాతాన్ని రక్తపోటును నియంత్రిం చడంలో ముఖ్య పాత్రను పోషిస్తాయి. మారుతున్న వాతావరణ పరిస్థితులు, కాలుష్యం, క్రమం తప్పుతున్న ఆహార అలవాట్ల వలన నేడు కిడ్నీ బాధితులు పెరిగిపోతున్నారు. మూత్ర పిండాల పనితీరు సరిగా లేకపోవడం వలన శరీరంలో యూరియా క్రియోటినిన్‌ వంటి పదార్ధాలు పేరుకుపోతాయి.\n\nరక్తంలో ఈ పదార్ధాల స్థాయి ఎక్కువవడం వలన అనేక శారీరక రుగ్మతలు తలెత్తుతాయి. కొన్నిసార్లు ప్రాణానికే అపాయకరంగా మారవచ్చు. దీనినే ‘రీనల్‌ ఫెయిల్యూర్‌’ లేదా కిడ్నీ ఫెయిల్యూర్‌ అంటారు. కిడ్నీ ఫెయిల్యూర్‌లో మొద టి దశలో ఎలాంటి లక్షణాలూ కనిపించకపోవచ్చు. మూత్రపిండాల పనితనం క్షీణించే కొద్దీ లక్షణాలు కనుపిస్తాయి. నీటి సమతుల్యత లోపం, ఎర్ర రక్త కణాల లోపం, శరీరంలో మలినాలు పేరుకుపోవడం వలన వచ్చే లక్షణాలు క్రమంగా మొదలవుతాయి. నీరసం, ఆయాసం, శరీరంలో వాపులు, ముఖ్యంగా కాళ్ళల్లో నీళ్ళు చేరడం లాంటి లక్షణాలు కనుపిస్తాయి. మూత్ర పిండాలకు కలిగే వ్యాధి లక్షణాలు మూత్రం ఆగకుండా జారడం మొదలైనవి. వీటితో పాటుగా నీరసం, బద్ధకం, వాంతులు, కడుపులో తిప్పడం, డయేరి యా, కడుపులో నొప్పి, నోటిలో చేదు వంటి లక్షణాలు కనిపిస్తాయి. ఇవి తీవ్రంగా విఫలమైతే మూర్ఛలు, కోమా వంటివి కూడా సంభవించవచ్చు.ఈ వ్యాధి రాకుండా ముందస్తు నివారణ చర్యలు తీసుకోవడం అత్యవసరం. హైపర్‌టెన్షన్‌, మధుమేహం వంటి వ్యాధులు మూత్ర పిండాలనే కాక శరీరంలోని ఇతర అంగాలను కూడా తీవ్రంగా ప్రభావితం చేస్తాయి. అందుకే రక్తపోటును, మధుమేహాన్ని అదుపులో ఉంచుకునేందుకు జీవిత కాలమం తా అప్రమత్తంగా ఉండాలి. మూత్ర పిండాల వైఫల్యానికి అంతర్గతంగా ఉ న్న కారణాలను గుర్తిస్తే తప్ప నిర్ధిష్టంగా చికిత్స చేయరు.\n\nమూత్ర పిండం విఫలమైతే దాని పరిస్థితి మరింత దిగజారకుండా నిరోధించడమే లక్ష్యంగా వైద్యులు చికిత్స చేస్తారు. దానిని నిర్లక్ష్యం చేస్తే మూత్ర పిండాలు పూర్తిగా విఫలమవుతాయి.కనుక ఆ పరిస్థితి వచ్చేం దుకు అంతర్గతమైన కారణాలను గుర్తించి వాటికి కూడా చికిత్స చేస్తే మూత్ర పిండాల పనితీరు పూర్తిగా విఫలం కాకుండా చూడడ మే కాదు కొన్నిసార్లు దాని పని తీరును మెరు గు పరచవచ్చు. మూత్ర పిం డ వ్యాధిగ్రస్థు లు ఆహార విషయంలో జాగ్రత్తలు పాటించా లి. నిపుణులను అడిగి తెలుసుకోవాలి. వ్యాధి బారిన పడిన కిడ్నీలు అధిక నీటిని, ఉప్పును లేదా పొటాషియంను తేలికగా తొలగించలే వు కనుక తక్కువగా తీసుకోవాలి. అంతర్గత కారణాలు కనుగొన్న తరువాత ఫాస్ఫరస్‌ను తగ్గిం చే మందులను, ఎర్ర రక్త కణాలను ఉత్తేజితం చేసి, పెంచేందుకు, రక్తపోటుకు మందులిస్తారు. ఒకవేళ మూత్రపిండాలు పూర్తిగా విఫలమైతే వైద్యులు డయాలసిస్‌ లేదా కిడ్నీ ట్రాన్స్‌ప్లాంటేషన్‌ మీద ఆధారపడవలసి ఉంటుంది.\n',health
'తొలకరి జల్లులతోపాటే అంటు రోగాలు కూడా ఈగల్లా ముసురుకుంటాయి. ముఖ్యంగా ఈ కాలంలో ఈగల మోత ఎక్కువగా కనిపిస్తుంటుంది. వీటికితోడు అప్పటివరకూ వేడిగా ఉన్న వాతావరణం కాస్తా ఒక్కసారి చల్లబడగానే అంటురోగాలు ప్రబలే అవకాశాలు ఎక్కువవుతాయి.\n\nవీటిలో ఫ్లూ జ్వరం ప్రధానమైనది. ఇటువంటి రోగాలను రాకుండా నిరోధించాలి. ఎందుకంటే ఈ రోగాలకు చికిత్స ప్రారంభమయ్యేలోపే శరీరం బలహీనపడిపోతుంది. ఇంట్లో ఏ ఒక్కరికైనా అంటురోగం వచ్చినా అది శరవేగంగా అందరికీ వ్యాపిస్తుంది. కనుక ఇంట్లోవారందరికీ రోగనిరోధక శక్తిని పెంచే ఉసిరి పొడి ఇవ్వండి.\n\nఈ ఉసిరిపొడిని పెద్దలు ఒక స్పూన్, పిల్లలు అరస్పూన్ తీసుకోవాలి. అన్నంలో తొలిముద్ద ఉసిరికాయ పచ్చడితో తింటే ఇంకా మంచిది. ఇది శరీరంలో రోగనిరోధక శక్తిని మెరుగుపరిచే సి. విటమిన్ ని బాగా అందిస్తుంది.\n\nఆహారంలో అల్లం, వెల్లుల్లిని భాగం చేసి క్రమం తప్పక తీసుకోండి. ఇవి యాంటీవైరస్, యాంటీబ్యాక్టీరియాల్ శక్తి కలిగినవి. వేప ఆకులను వేసి ఉంచిన నీటితో స్నానం చేయడం, ఇంట్లో కర్పూరం వెలిగించడం ఆరోగ్యకరం.\n\nఅదేవిధంగా ప్రతిరోజూ తులసి ఆకులను నమలటం మంచిది. తులసి ఆకుల రసం తీసి త్రాగితే రోగనిరోధక శక్తి మెరగవుతుంది. యూకలిప్టస్ ఆయిల్ ఆవిరులు పీలిస్తే ముక్కులో చేరిన వైరస్‌లు తొలగిపోతాయి. పసుపు చల్లి ఉడికించిన వంటకాలు, నల్ల మిరియం వాడిన వంటకాలు తినడం వల్ల కూడా రోగాలు రాకుండా ఉంటాయి.\nప్రస్తుతం చాలామంది ఫాస్ట్‌ఫుడ్‌తోపాటు బర్గర్ తినడం పరిపాటిగా మారింది. నేటి యువత, పిల్లలు బర్గర్ తినేందుకు ఎక్కువ ఇష్టపడుతుంటారు. ఎవరైతే బర్గర్‌ను ఎక్కువగా తింటుంటారో అలాంటి వారికి ఆస్తమా వ్యాధి వచ్చే అవకాశాలు ఎక్కువగా ఉన్నాయని ఇటీవల జరిపిన పరిశోధనల్లో తేలిందని బ్రిటీష్ రెస్పిరేటరీ మెడిసిన్ జర్నల్ థోరాక్స్ ఈ వివరాలను ప్రకటించింది.\n\nబాల్యావస్థలో అలర్జీ, ఆస్తమా అనే అంశంపై తాము జరిపిన పరిశోధనలో మూడు లేదా అంతకంటే ఎక్కువ బర్గర్‌లు తినే పిల్లలో ఆస్తమా లక్షణాలు పెరిగినట్లు తమ పరిశోధనల్లో తేలిందని పరిశోధకులు తెలిపినట్లు ఆ జర్నల్ పేర్కొంది.\n\nజర్నల్ తెలిపిన వివరాల మేరకు ప్రపంచలోని ఇరవై దేశాల్లోని 50,000 మంది పిల్లలపై పది సంవత్సరాలపాటు పరిశోధనలు చేసినట్లు పరిశోధకులు వివరించినట్లు ఆ పత్రిక తెలిపింది. ముఖ్యంగా బర్గర్ తినే పిల్లల్లో ఆస్తమా వచ్చే లక్షణాలు ఎక్కువగావున్నట్లు తమ పరిశోధనల్లో తెలిసినట్లు ఆ పత్రిక వివరించింది.\n\nఇదిలావుండగా జర్మనీలోని ఉల్మ్ విశ్వవిద్యాలయానికి చెందిన పరిశోధకులు డాక్టర్ గ్యాబ్రియేల్ నాగెల్ దీనిపై స్పందిస్తూ ఎవరైతే తమ ఆహారంలో భాగంగా చేపలు, పండ్లు, కూరగాయలను సేవిస్తుంటారో అలాంటి వారిలో ఆస్తమా వ్యాధి ఆనవాళ్ళు కనపడలేదని ఆయన పేర్కొన్నారు. \n\n',health
' కాలం మారింది. నేడు భౌతికమైన సౌందర్యానికీ ప్రాముఖ్యత పెరిగింది. అందుకే సౌందర్య సాధనాలను ఉత్పత్తి చేసే కంపెనీలు లాభాల బాటను వదలడం లేదు. అయితే ఈ ఖరీదైన, రసాయన ఆధారిత ఉత్పత్తుల కన్నా సహజమైన, మన చర్మానికి హాని చేయని ఉత్పత్తులు మనకు అందుబాటులోనే ఉంటాయి. అవి మన వంటింట్లోనే దొరుకుతాయి. కాకపోతే ఏది ఎందుకు ఉపయోగించాలో, దాని వల్ల లాభమేమిటో తెలుసుకుంటే చాలు...\n\nక్లెన్సర్లు:\nపాలు, చెరకు, ద్రాక్ష పండ్లు ముఖాన్ని శుభ్ర పరచడంలో అత్యుత్తమంగా పని చేస్తాయి.అలాగే ఆలివ్‌ ఆయిల్‌ను, ఆవనూనెను మేకప్‌ను తొలగిం చేందుకు వినియోగించవచ్చు.మొటిమలు బాగా వస్తుంటే స్ట్రాబెర్రీలను వినియోగించ వచ్చు. ఇందులో సహజంగా ఉండే సలిసైలిక్‌ ఆసిడ్‌ చర్మం లోని అధిక జిడ్డును పీల్చి వేసి చర్మాన్ని శుభ్ర పరుస్తుంది.\n\nస్క్రబ్స్‌:\nఓట్స్‌ను కచ్చపచ్చాగా దంచి ఉపయోగిస్తే అది అన్ని రకాల చర్మాలకు మంచి క్లెన్సర్‌లాగానూ, స్క్రబ్‌లానూ పని చేస్తుంది.కమల, నారింజ తొక్కులు, బాదం పప్పు వంటివి కూడా మంచి స్క్రబ్‌లుగా పని చేస్తాయి.\nఅలాగే అక్రూట్‌ పొడి, తేనె, నిమ్మరసం ఒక టీ స్పూన్‌ చొప్పున తీసుకొని కలిపి ఉపయోగిస్తే చర్మానికి ఎంతో మేలు జరుగుతుంది.\n\nమాయిశ్చరైజర్లు:\nచర్మం ఎండిపోయినట్టు ఉంటే బాగా పండిన అరటిపండు, బొప్పాయిని చిదిమి, అందులో గుడ్డును కలపడం వల్ల చర్మానికి తగినంత మాయిశ్చర్‌ అందుతుంది. అలాగే, గసగసాలు, బఠాణీలు వంటి వాటిల్లో సహజ నూనెలు ఉం టాయి. వాటిని పేస్ట్‌లా చేసి ముఖానికి పట్టించడం వల్ల మంచి మెరు పు వస్తుంది. డల్‌గా ఉండే చర్మానికి పెరుగు కూడా మంచి మందు.జిడ్డోడే చర్మానికి గుడ్డులో ఉండే తెల్లసొన చాలా మంచి ఆహారం లాంటిది. మెంతులు, కం దులు కలిపి పేస్ట్‌లా చేసి ముఖానికి పట్టిస్తే జిడ్డును నియంత్రించి, మాయిశ్చరైజ్‌ కూడా చేస్తుంది.\n\nఆస్ట్రింజెంట్‌/ టోనర్‌:\nదోసకాయ, పైనాపిల్‌, నిమ్మరసం వంటివన్నీ సహజమైన ఆస్ట్రింజెం ట్లగా పని చేస్తాయి.\n\nమంచి ఫలితాల కోసం:\nఇంట్లో సౌందర్య పోషణ చేసుకునే ముందుగా ముఖానికి ఆవిరిపడితే చర్మ రంధ్రాలు తెరుచుకొని సహజ ఉత్పత్తులో ఉండే పోషకాలను చ ర్మం మరింత బాగా పీల్చుకుంటుంది. ముఖం నున్నగా, పట్టులా మృదువుగా ఉండాలంటే షవర్‌ చేసే సమయంలో బేకింగ్‌ సోడాను శరీరం మొత్తానికి పట్టించాలి. ముఖం మీద బ్లాక్‌ హెడ్స్‌ను తొలగించేందుకు ఇది ఎంతో ఉపయోగపడుతుంది. కొంతమంది బాహుమూలాల్లో, అరికాళ్ళల్లో చెమట ఎక్కువగా పట్టి దుర్వాసన వస్తుంటుంది. అటువంటివారు వెనిగర్‌ను, నీటిని సమపాళ్ళలో తీసుకుని డియోడరెంట్‌కి బదులుగా దానిని వాడాలి.\n\nపసుపు చేసే మేలు ఎంతటిదో వేరే చెప్పనవసరం లేదు. దానిలో ఉండే యాంటీసెప్టిక్‌ గుణాలతో పాటు కళ్ళ చుట్టూ ఉండే నలుపు, ఉబ్బులు, పాదాలలో పగుళ్ళు, పిగ్మెంటేషన్‌, ముడతలు తగ్గించి ముఖానికి మంచి మెరుపును ఇస్తుంది. ఎండ కారణంగా నల్లబడిన చర్మానికి ఆలివ్‌ ఆయిల్‌ ఎంతో మేలు చేస్తుంది. గోరు వెచ్చని ఆలివ్‌ నూనెలో గోళ్ళను ముంచి కాసేపు ఉంచడం ద్వారా అవి బలంగా, ఆరోగ్యంగా కనుపిస్తాయి. మనకు అందుబాటులో ఉండే వస్తువులను ఉపయోగించుకొని అందాన్ని కాపాడుకోవడం వల్ల ఎటువంటి సైడ్‌ ఎఫెక్ట్స్‌ కూడా ఉండవంటున్నారు నిపుణులు.\n',health
'తేనె విభిన్న ప్రయోజనాలను కలిగి ఉంటుంది. గాయాలు, పుళ్లు మానడానికి ఉపకరిస్తుంది. ఎందుకంటే దీనిలో గాయాలను మాన్చే గుణం ఉన్నది. దీని పీహెచ్ 3.2 నుంచి 4.5 దాకా ఉండటం వల్ల శరీరంలోకి వచ్చిన బ్యాక్టీరియాను అదుపు చేస్తుంది.\n\nకంటికి అవసరమైన విటమిన్ \"ఎ\"ను శరీరం తీసుకునేందుకు సాయపడుతుంది. ఇది శరీరపు శక్తిని ఇనుమడింపజేస్తుంది. మానసిక ప్రశాంతతను, సహజమైన నిద్రను ఇస్తుంది. తేనె నీళ్లు పుక్కిలిస్తే నోటి దుర్వాసన, చిగుళ్ల వాపు తగ్గుతాయి.\n\nమరికొన్ని చిట్కాలు...\nరోజూ పావు గ్లాసు గోరు వెచ్చటి నీళ్లలో రెండు చెంచాల తేనె కలుపుకుని తాగితే ఒళ్లు తగ్గుతుంది. రాత్రిళ్లు తేనె కలుపుకున్న పాలు తాగితే చక్కటి నిద్ర వస్తుంది.\n\nనిమ్మకాయ రసంలో తేనె కలుపుకుని తీసుకుంటే కడుపు ఉబ్బరం, నొప్పి తగ్గుతుంది. వేడి నీటిలో తేనె, నిమ్మరసం పది చుక్కలు వేసుకుని తాగితే ఆయాసం తగ్గుతుంది. తేనె, తులసి ఆకురసం తీసుకుంటే.. దగ్గు, శ్లేష్మం తగ్గుతుంది.\n\nతేనెలో కొంచెం మిరియాలపొడి కలుపుకుని తీసుకుంటే జలుబు తగ్గుతుంది. రెండు చెంచాల తేనెలో కోడిగుడ్డులోని తెల్లని సొన, కొంచెం శనగపిండి కలుపుకుని ముఖానికి మర్దన చేసుకుంటే చర్మపు కాంతి పెరుగుతుంది.\n\nచిన్నపిల్లల నుంచి వృద్ధులను సైతం వణికిస్తున్న మధుమేహ వ్యాధిని అరికట్టేందుకు బ్రిటన్ శాస్త్రవేత్తలు సరికొత్త పరికరాన్ని కనిపెట్టారు. దీనిని ఎండోబారియర్ అంటారని, దీనికి నోటి ద్వారా ఆంత్రమూలంలోకి ప్రవేశపట్టవచ్చునని తెలిసింది. దీంతో కొన్ని వారాల్లోనే మధుమేహాన్ని నియంత్రించవచ్చునని పరిశోధకులు చెబుతున్నారు.\n\nఅచ్చం చర్మం (సాసేజ్ స్కిన్)లాగే ఉంటుందని, ఈ గొట్టాన్ని సన్నని ప్లాస్టిక్‌తో తయారుచేశామని చెప్పారు. ఈ గొట్టాన్ని నోటి ద్వారా జీర్ణాశయం తర్వాతి భాగమైన ఆంత్రమూలంలోకి ప్రవేశపెడతామని శాస్త్రవేత్తలు పేర్కొన్నారు. ఈ ప్రక్రియ మత్తుమందు ఇచ్చి గంటలో పూర్తి చేస్తారని డైలీమెయిల్ తెలింది.\n\nఇది ఆంత్రమూలం గోడలకు అతుక్కొని ఉండి జీర్ణమైన ఆహారాన్ని తక్కువగా పీల్చుకునే విధంగా చేస్తాయని, తద్వారా రక్తంలో చక్కెర నిల్వలు తగ్గుముఖం పడతాయని శాస్త్రవేత్తలు అన్నారు. ఎండోబారియర్‌ను వాడిన 72 శాతం మందిలో మధుమేహం పూర్తిగా తగ్గిపోయిందని వారు అంటున్నారు.\n',health
'చిన్న పెద్ద అంటూ వయో బేధం లేకుండా అందరినీ నోరూరించేవి చాక్లెట్లు. అయితే చాక్లెట్లు ఎక్కువగా తినకూడదని, తింటే దంతాలు పాడవుతాయని చాలా మంది హెచ్చరిస్తుంటారు. ఇక నుంచి అలా అనే వాళ్లు మరొక్క సారి ఆలోచించుకోవాలేమో..!! ఎందుకంటే.. డార్క్ చాక్లెట్లు తినడం వల్ల ఆనందంతో పాటు ఆరోగ్యం కూడా వస్తుందని తాజా పరిశోధనలో వెల్లడైంది.\n\nడార్క్ చాక్లెట్లు తినడం వల్ల శరీరంలోని కొలెస్ట్రాల్‌ స్థాయిని గణనీయంగా తగ్గించవచ్చని ఇటీవలి పరిశోధనలో వెల్లడైంది. బ్రిటన్‌లోని హల్‌ విశ్వవిద్యాలయానికి చెందిన శాస్తవ్రేత్తలు డార్క్ చాక్లెట్‌లపై జరిపిన పరిశోధనలో ఈ విషయాలను వెల్లడించారు. దేహంలో ప్రమాదకర స్థాయికి పెరిగిన మధుమేహాన్ని తగ్గించటానికి డార్క్ చాక్లెట్లు చక్కటి ఔషధంలా ఉపయోగపడతాయని వారు తెలిపారు.\n\nచాక్లెట్లలో పాలీఫినోల్ అనే పదార్థం అధిక స్థాయిలో అది కోకావా సాలిడ్స్‌ను కలిగి ఉంటుంది. ఇది కొలెస్ట్రాల్‌ స్థాయిని తగ్గించడంలో సహాయపడుతుంది. శరీరంలో కొలెస్ట్రాల్ స్థాయి అధికంగా ఉండే మధుమేహ (డయాబెటిక్) వ్యాధిగ్రస్థులకు తరచూ గుండె జబ్బులు వచ్చే ఆస్కారం ఉంది. గత పరిశోధనలు కూడా కొలెస్ట్రాల్‌‌ గుండె సంబంధిత సమస్యను తగ్గిస్తుందని రుజువు చేశాయి.\n\nఈ తాజా పరిశోధనలో కోకావా విత్తనాలలో ఉన్న రసాయనాలు కొలెస్ట్రాల్‌ను ప్రభావితం చేస్తాయని పరిశోధకులు గుర్తించారు. ఈ పరిశోధనలో భాగంగా టైప్-2 మధుమేహం కలిగిన 12 మంది వాలంటీర్లకు 16 వారాల పాటూ పాలీఫినోల్స్ అధికంగా ఉన్న చాక్లెట్ బార్లను ఇచ్చి పరీక్షించారు. అనంతరం వారి కొలెస్ట్రాల్ స్థాయిని పరీక్షించి చూడాగా.. అది గణనీయంగా తగ్గింది.\n\n“దీని అర్థం హృదయ సమస్యను తగ్గిస్తుంది” అని ఈ పరిశోధనకు నేతృత్వం వహించిన ప్రొఫెసర్ స్టీవ్ అట్కిన్ అన్నారు. అధిక కొకావా ఉండే చాక్లెట్లు టైప్-2 డయాబెటిక్ వారికి కావలసిన డైట్‌ను అందించడంతో పాటు కొలెస్ట్రాల్‌ను తగ్గిస్తుందని ఆయన అన్నారు. అయితే బ్రిటన్‌లోని కొందరు మధుమేహ నిపుణులు మాత్రం దీనిని పూర్తిగా వ్యతిరేకిస్తున్నారు.\n\nఈ చాక్లెట్లలో అధిక స్థాయిలో కొకావాతో పాటు అంతే అధిక స్థాయిలో ఫ్యాట్ (కొవ్వు), షుగర్ (పంచదార)లు కూడా ఉంటాయి. కాబట్టి ఇవి మేలు కన్నా ఎక్కువ కీడునే కలిగిస్తాయనేది విమర్శకుల వాదన. బ్రిటన్‌లో దొరికే ప్రముఖ బ్రాండెడ్ చాక్లెట్‌ బార్‌లలో 200 కేలరీలు, 16 గ్రాముల వరకూ కొవ్వు ఉంటుంది. వీటిని తినడం వల్ల శరీర మంతా కొవ్వు పేరుకుపోతుందని వారు వాదిస్తున్నారు.\n',health
'ఆంత్రాక్స్ ప్రాణాంతక వ్యాధి . పశువుల నుంచి మనుషులకు , మనుషుల నించి పశువులకు సంక్రమించే సాంక్రమిక (Infective) వ్యాధి . దొమ్మావ్యాధి , నెత్తురు రెక్క , నెరడు దొమ్మ వంటి పేర్లతో వివిధ ప్రాంతాల్లో పిలుస్తుంటారు . అన్ని రుతువుల్లోను ముఖ్యంగా కరువుకాటకాలు ఏర్పడినప్పుడు , వరదలు , వాతావరణం లో అకస్మిక మార్పులు\nసంభవించినపుడు ఆంత్రాక్స్ వ్యాధి ప్రభలే ప్రమాదము ఎక్కువగా ఉంటుంది .\n\nదక్షిణ పూర్వ ఆసియా ఖండంలో ఆంత్రాక్స్ అతి తక్కువ మందికి సర్వ సాధారణంగా వచ్చే వ్యాధి. ఈ కొద్దిపాటి కేసులతో మనల్ని జాగృత పరచుకోవాలే కాని భయాందోళనలు చెందవలసిన అవసరం లేదు.\n\n*\n\nవ్యాధి లక్షణాలు ?\nఆంత్రాక్స్ సాధారణంగా పశువులు, గొర్రెలు, మేకలు, ఒంటెలు వంటి గడ్డితినే జంతువులలో వచ్చే అంటు వ్యాధి. ఇది బాసిల్లస్ ఆంత్రాక్స్ అను స్పోర్స్ ఏర్పరచే బాక్టీరియా వల్ల వస్తుంది. కొన్ని సందర్భాలలో ఈ జంతువుల నుంచి ఆంత్రాక్స్ మనుషులకు సోకే ప్రమాదం ఉంది.\nఆంత్రాక్స్ వార్తల్లోకి ఎందుకు వచ్చింది ?\nఆంత్రాక్స్ బాక్టీరియాను జీవాయుధంగా ఉపయోగిస్తున్నారనే నమ్మకమే ఇందుకు కారణం.\nఆంత్రాక్స్ ఎలా వ్యాపిస్తుంది ? ఎవరికి వ్యాపిస్తుంది ?\nపశు సంపద ప్రధాన పాత్ర వహించే వ్యవసాయక ప్రాంతాల్లో ఈ వ్యాధి ప్రబలే అవకాశాలు ఎక్కువ. పశువుల ద్వారా లేదా వాటి ఉత్పత్తుల ద్వారా ఆంత్రాక్స్ మనుషులకు సోకుతుంది. చనిపోయిన జంతువులకు సంబంధించిన ముడిసరుకుల కర్మాగారాలలో పనిచేసేవారు విదేశాల నుంచి జంతు సంబంధమైన ఉత్పత్తుల్ని దిగుమతి చేసుకునేవారు ఆంత్రాక్స్ బారినపడే అవకాశాలు ఉన్నాయి.\nమనుషులలో ఆంత్రాక్స్ వ్యాధి వ్యాప్తి చెందే విధానాన్ని బట్టి చర్మం సంబంధిత, శ్వాసకోశ సంబంధిత మరియు జీర్ణకోశ సంబంధిత ఆంత్రాక్స్ అను మూడు రకాలుగా ఉంటుంది. ఆంత్రాసిస్ స్పోర్స్ మట్టిలో సైతం చాలా ఏళ్ళు మనగలుగుతాయి. ఆంత్రాక్స్ స్పోర్స్ లను పీల్చడం ద్వారా, ఆంత్రాక్స్ వ్యాధి బారిన పడిన జంతుమాంసాన్ని సరిగ్గా వండకుండా తినడం వల్ల అనగా గాలి , నీటి , మేత - ద్వారా ఈ వ్యాధి వ్యాపిస్తుంది.\n\n*\n\nఆంత్రాక్స్ లక్షణాలేమిటి ?\nవ్యాధి సోకిన విధానాన్ని బట్టి లక్షణాలు మారుతూ ఉంటాయి. సాధారణంగా వ్యాధి సోకిన వారం రోజుల్లో ఆంత్రాక్స్ లక్షణాలు బయటపడతాయి.\nచర్మ సంబంధిత ఆంత్రాక్స్ :\nఆంత్రాక్స్ సోకిన జంతువుల ఉన్ని, చర్మం, వెంట్రుకలు మొదలైన ఉత్పత్తులకు సంబంధించిన కర్మాగారాలలో పని చేసేవారిక చర్మంపై ఉన్న గాయాల ద్వారా వ్యాధి కారక క్రిములు శరీరంలోకి ప్రవేశిస్తాయి. ఆ భాగంలో ఏధైనా పురుగుకుట్టిందేమో అన్నట్లుగా వాపు వస్తుంది. అది ఒకటి, రెండు రోజుల్లో ఉబికి అల్సర్ గా పరిణమిస్తుంది. మధ్యలో నల్లటి మచ్చలాగా ఏర్పడుతుంది.\nఎలాంటి చికిత్స జరగని సందర్భంలో 20\% చర్మ సంబంధిత ఆంత్రాక్స్ కేసులు మరణానికి దారి తీస్తాయి. తగిన చికిత్సతో మరణాన్ని నివారించవచ్చు.\nశ్వాసకోశ సంబంధిత ఆంత్రాక్స్ :\nగాలిలో ఉన్న ఆంత్రాక్స్ స్పోర్స్ పీల్చడం వలన వ్యాధికారక క్రిములు శరీరంలోకి ప్రవేశిస్తాయి. తొలి దశలో జలుబులా అనిపిస్తుంది. తరువాత శ్వాస పీల్చడంలో ఇబ్బందులు, అకస్మాత్తుగా శ్వాస ఆగిపోవడం వంటి సమస్యలు ఉత్పన్నం అవుతాయి. శ్వాసకోశ సంబంధిత ఆంత్రాక్స్ ప్రాణాంతకరము.\nజీర్ణకోశ సంబంధిత ఆంత్రాక్స్ :\nఆంత్రాక్స్ బాసిల్లస్ తో కలుషితమైన మాంసాన్ని సరిగా వండకుండా తినడం వల్ల ఇది వస్తుంది. నీరసం, ఆకలి మందగించడం, వాంతులు, జ్వరం, రక్తపు విరోచనాలు, గొంతునొప్పి మరియు కడుపులో నీరు చేరడం వంటి లక్షణాలు కనిపిస్తాయి. ఈ తరహా ఆంత్రాక్స్ బారిన పడ్డ కేసుల్లో 25\%నుండి 60\% వరకు మరణాలు సంభవిస్తాయి.\nఆంత్రాక్స్ ఎక్కడ ఎక్కువగా కనిపిస్తుంది ?\nఈ వ్యాధి ప్రపంచ వ్యాప్తంగా వ్యవసాయ ఆధార ప్రదేశాలలోను, ప్రజారోగ్య కార్యక్రమాలు సరిగా చేపట్టని దేశాల్లోను మరియు అభివృద్ధి చెందుతున్న దేశాల్లోను కనిపిస్తుంది.\nఆంత్రాక్స్ ఒక వ్యక్తి నుంచి మరొక వ్యక్తికి సోకుతుందా ?\nఆంత్రాక్స్ ఒక వ్యక్తి నుంచి మరొక వ్యక్తికి సోకదు.\nఆంత్రాక్స్ ను నియంత్రించడం ఎలా ?\nఆంత్రాక్స్ వ్యాధి వ్యాప్తి చెందే దేశాలలో పశువులకు టీకాలు వేయడం ద్వారా ఈ వ్యాధిని అరికట్టవచ్చును మరియు వ్యాధి బారిన పడిన జంతువుల కళేబరాలను కాల్చివేయడం ద్వారా స్పోర్స్ ను నాశనం చేయడం, వాటి మాంసాన్ని తినకుండా ఉండడం, వాటి ఉత్పత్తులకు సంబంధించిన వ్యాపారాలకు దూరంగా ఉండడం ద్వారా ఈ వ్యాధిని నియంత్రించవచ్చును.\nఆంత్రాక్స్ కు టీకా ఉందా ?\nఆంత్రాక్స్ కు టీకా ఉంది. కానీ ఈ టీకా వాడకము మనుషుల్లో అంతగా ప్రాచుర్యములో లేదు.\nఆంత్రాక్స్ టీకాను ఎవరు వేయించుకోవాలి ?\n\n* పశువైద్య సిబ్బంది\n* ప్రయోగశాలల్లో ఆంత్రాక్స్ బాక్టీరియాతో ప్రత్యక్షంగా పనిచేసేవారు\n* జంతు సంబంధ ఉత్పత్తుల పరిశ్రమలలో పనిచేసే కార్మికులు, సిబ్బంది\n* జీవాయుధాల ప్రమాదం పొంచి ఉన్నచోట విధులు నిర్వహించే రక్షణ సిబ్బంది\n\nఆంత్రాక్స్ వ్యాధిని నిర్థారించటం ఎలా ?\nఆంత్రాక్స్ ఉన్నట్లు అనుమానిస్తున్న వ్యక్తి రక్తంలోని నిర్ధిష్ట యాంటీ బాడీస్ ను లెక్కించటం, రక్తం, చర్మం, శ్వాసద్రవాల పదార్థాల నుంచి ఆంత్రాసిస్ వేరు చేయడం ద్వారా ఆంత్రాక్స్ వ్యాధిని నిర్థారించవచ్చు.\nమన రాష్ట్రంలో ఆంత్రాక్స్ వ్యాధిని నిర్ధారించే ప్రయోగశాలలు ఉన్నాయా ?\nఉన్నవి. ఇన్ స్టిట్యూట్ ఆఫ్ ప్రివెంటీవ్ మెడిసన్, నారాయణ గూడ, హైదరాబాదు మరియు అన్ని వైద్య కళాశాలలకు అనుబంధముగా యున్న వైద్యశాలల్లో ఈ వనరులు కలవు.\nఆంత్రాక్స్ కు చికిత్స ఉందా ?\nచికిత్స ఉంది. వ్యాధిని త్వరగా గుర్తించి చికిత్స ప్రారంభించడం మంచిది. నిర్లక్ష్యం చేస్తే ప్రాణాంతకమగును. వైద్యుల సలహా మేరకు పెన్సిలిన్, డాక్సిసైక్లిన్, ఎరిత్రోమైసిన్ లేదా సిప్రోప్లాక్సాసిన్ మందులు వాడితే వ్యాధినయమగును. ప్రస్తుతము సిప్రోప్లాక్సాసిన్ వాడుట మంచిది.\n',health
'అనేక మంది మహిళలు శృంగారం పట్ల పెద్దగా ఆసక్తి చూపించరు. దీనికి వారికి ఉన్న పని ఒత్తిడి, మానసిక ఆందోళన వంటి అనేక కారణాలు ఉండొచ్చని సెక్స్ వైద్యులు చెపుతున్నారు. ఇలాంటి వాటిలో పురుషుల పట్ల ఏహ్య భావం, సెక్స్ అంటేనే తప్పుడు భావాన్ని కలిగి ఉండటం, సెక్స్‌లో పాల్గొన్నప్పటికీ.. యోనిలో స్రావాలు విడుదల కాకపోవడం వంటి కారణాలు ఉండొచ్చని వారు చెపుతున్నారు.\n\nఅన్నిరకాలుగా ఆరోగ్యంగా ఉన్నప్పటికీ.. సెక్సుపై చర్చ, ఆ పదం విన్నా కొందరు చాలా ఏహ్యభావాన్ని చూపుతారు. రతి క్రీడ అనేది ఒక నేరంగా భావిస్తారు. ఇందుకు పురుషులను తప్పుగా అర్థం చేసుకుని వారిని సాధ్యమైనంత దూరంగా ఉంచేందుకు ప్రయత్నిస్తుంటారు. చిన్నతనంలో లైంగిక వేధింపులు ఎదుర్కొన్న వారిలో ఇలాంటి సమస్య ఎక్కువగా కనిపిస్తుంది. ఇలాంటి వారు వివాహమైనా ఆ భావన నుంచి కోలుకోవడం కష్టమని వైద్యులు చెపుతున్నారు.\n\nమరికొందరు మహిళల్లో పూర్తి సంతృప్తిగా సెక్స్‌లో పాల్గొన్నప్పటికీ.. వారి నుంచి స్రావాలు విడుదల కావు. దీంతో సెక్స్‌లో పాల్గొన్నామన్న ఆనందం వారిలో కనిపించదు. చిన్నప్పుడు లైంగిక వేధింపులకు గురికావడం, లైంగిక పరిజ్ఞానం లేకపోవడం, మెనోపాజ్‌ సమయంలో మానసిక స్థితిలో తేడా.. ప్రసవానంతర అనాసక్తి వంటివి ఇందుకు ప్రధాన కారణాలుగా చెప్పుకోవచ్చు.\n\nవీటన్నింటి కంటే ముఖ్యంగా, అసౌకర్యంగా ఉండటం, చికాకుగా ఉండటం వల్ల కూడా లైంగికంగా కలుసుకునేందుకు ఆసక్తి చూపించరు. ఇలాంటి వాటి సమస్యల నుంచి బయటపడేందుకు ముందుగా కౌన్సెలింగ్‌ ఇప్పిస్తే కాస్తైనా ఫలితం ఉంటుందని వైద్యులు చెపుతున్నారు.\n\nవైవాహిక జీవితంలో రతి క్రీడ అత్యంత ముఖ్యమైంది. ఇందులో భార్యాభర్తలిద్దరూ ఎల్లలులేని సంతోషాన్ని పొందేందుకు తాపత్రయ పడుతుంటారు. అయితే, చాలామంది భర్తలు తమ భార్యలు సెక్స్‌లో సహకరించడం లేదని తమ స్నేహితుల వద్ద వాపోతుంటారు. అసలు ఆ పరిస్థితి తలెత్తడానికి కారణాలేంటో తెలుసుకునేందుకు భర్తలు కాస్త కూడా ప్రయత్నించరు.\n\nనిజానికి ఈ అసంతృప్తి వెనుక అనేక కారణాలుంటాయంటున్నారు సెక్సాలజిస్టులు చెపుతున్నారు. చాలామంది స్త్రీలకు ప్రత్యేకించి కొన్ని భాగాల మీద భర్త చేయి వేస్తే కస్సుమంటారు. అలా కలగటానికి కారణమేమై ఉంటుందో తెలుసుకొని భర్తలు నడుచుకోవడమే కాకుండా, మొండితనంగా అక్కడ చేయి వేసేందుకు ప్రయత్నించరాదని సలహా ఇస్తున్నారు. లేనిపక్షంలో ఒక సుఖరాత్రి కాస్తా నిట్టూర్పుల రాత్రిగా మిగిలిపోతుందని చెపుతున్నారు.\n\nఇందుకోసం భార్యను తమ దగ్గరికి తీసుకుని ఆమెలో ఉన్న బాధ లేదా కోర్కెను తెలుసుకునేందుకు ప్రయత్నించారు. సెక్స్‌లో ఇద్దరూ సమానంగా అనుభవాలను పంచుకునేలా ఒప్పించాలి. ముఖ్యంగా, భార్యకు సెక్స్ పట్ల ఉండే ఇష్టాయిష్టాలను తెలుసుకోవాలి. ఒకవేళ ప్రత్యేకించి కొన్ని భాగాలపై చేతులేయవద్దు అనంటే కొన్నాళ్లు ఓపికపట్టి, ఆ అనుభూతిలో ఉండే తృప్తిని తెలియజెప్పే పుస్తకాలనో, సినిమాలనో చూపించి తమ వైపుకు తెచ్చుకునేందుకు ప్రయత్నించాలని అంటున్నారు.\n\nసెక్స్ విషయంలో ఒకరికొకరు సహరించుకోవాలి తప్ప యుద్ధం చేసుకోకూడదు. అలాగే, భర్తకు ఇష్టమైన పనికి భార్య ఇష్టం లేకపోయినా ఇష్టం చేసుకోవాలి. అలాగే భర్త కూడా. అలా ఒకరికొకరు అర్థం చేసుకున్నప్పుడే దాంపత్యం సజావుగా సాగుతుంది. ముఖ్యంగా దంపతులిరువురూ కలిసి గడిపే సమయాన్ని పెంచుకోవాలని వారు చెపుతున్నారు.\n\n',health
'ఆధునిక కాలంలో వయసుతో నిమిత్తం లేకుండా వ్యక్తులు గుండెపోటుకు గురవుతున్నారు. ఇందుకు ఒక కారణం మన జీవనశైలిలో ఉన్న లోపాలు కాగా మరికొన్ని వంశపారంపర్యమైనవి, మరికొన్ని ఇతరత్రా కారణాల వల్ల వచ్చేవి అయి ఉంటున్నాయి. శరీరంలో అత్యంత కీలకమైన పాత్ర పోషించే గుండెను కాపాడుకోవడం మన బాధ్యత. గుండె పోటు ఎందుకు వస్తుంది? దానికి చికిత్స ఏమిటి? నివారణ ఎలా? అన్న విషయాలను వివరించే వ్యాసమిది..\n\nనూతన చికిత్సా విధానాలు…\nమన దేశంలో స్వతంత్రానికి ముందుఅంటే అరశతాబ్దం క్రితం సగటు ఆయుషు 36-37 సంవత్సరాలు మాత్రమే ఉండేది. ఇప్పుడు అభివృద్ధి చెందుతున్న శాస్ర్తీయ పరిజ్ఞానంతో అది 60 సంవత్సరాలు దాటింది. ఆయుష్షుతో పాటుగానే జబ్బుల బారిన పడే అవకాశాలు కూడా మెండుగా పెరిగాయి. వంశపారంపర్యంగా వచ్చే మధుమేహం, అధికరక్తపోటు, స్థూలకాయం మొదలైనవి కావచ్చు లేదా ధూమపానం, మద్యపానం, మానసిక ఒత్తిడి, అధిక కొవ్వుతో కూడుకున్న ఆహారం వల్ల కావచ్చు.గత కొన్ని దశాబ్దాలలో వైద్యరంగంలో కూడా గణనీయమైన మార్పులు వచ్చాయి. వస్తున్నా యి. మన దేశంలో 1970-80వ దశకంలో గుండెపోటు వస్తే మందులు మాత్రమే మార్గం గా ఉండేది. ఎవరికైనా బైపాస్‌ అవసరమైతే ఎక్కడో అమెరికాలోనో మరో అభివృద్ధి చెందిన దేశంలో మాత్రమే అందుబాటులో ఉండేది. అదీ ఎందరికి సాధ్యమయ్యేదో ఊహించవచ్చు. గడిచిన 20-25 సంవత్సరాల్లో మనం ఎంతో అభివృద్ధి సాధించామని చెప్పవచ్చు.\n\n1977లో ఆండ్రూ గ్రండ్జ్‌విగ్‌ అనే జర్మన్‌ శాస్తవ్రేత్త బైపాస్‌ ఆపరేషన్‌కు ప్రత్యామ్నాయంగా మరో శాస్ర్తీయ మార్గముందని ప్రపంచానికి చాటి చెప్పాడు. అది మన దేశంలో తొలిసా రిగా 1985లో చేశారు. శాస్ర్తీయ పరిజ్ఞాన మార్పిడి మనకు అన్వయించుకునేందుకుసమయం పడుతూ ఉండేది. ఇప్పుడు కాలం మారుతున్న తరుణంలో శాస్ర్తీయ పరిజ్ఞానం అందుబాటు కొన్ని రోజులు లేదా కొన్ని గంటల తేడా బదిలీ అవుతున్నది. ఈ సరికొత్త విధానాలలో ముఖ్యంగా హృద్రోగులకు అందుబాటులోకి వచ్చిన విధానం ఇంటర్వెన్షనల్‌ కార్డియాలజీ అంటే సూక్ష్మనాళం ద్వారా వైద్య ప్రక్రియలు.\n\nheartగుండెలోగల లోపాన్ని సూక్ష్మనాళం ద్వారా గుర్తించి సరిచేయడం, రక్తనాళాల్లో ఏర్పడిన అడ్డంకులను తొలగించడం, మూసుకుపోయిన కవాటాలు వెడల్పు చేయడం, పుట్టకతో వచ్చిన లోపాలను సరి చేయడం వంటివి చేయవచ్చు.గుండెపోటు రావటానికి గల కారణాన్ని ఆంజియోగ్రామ్‌ అనే పరీక్ష ద్వారా గుర్తించి వ్యాధి తీవ్రతను బట్టి చికిత్సా విధానాన్ని నిర్ణయించవచ్చు. దీనికి అందుబాటులో ఉన్న చికిత్సా విధానాలు…ఇందులో ఉన్న వివిధ రకాల చికిత్సలు ఇలా ఉంటాయి. 1. మెడికల్‌ మేనేజ్‌మెంట్‌ (మందుల ద్వారా చికిత్స) 2. బెలూన్‌ యాంజోప్లాస్టీ 3. బైపాస్‌ సర్జరీ.\n\nబెలూన్‌ ఆంజియోప్లాస్టీ/ స్టెంట్స్‌…\nసూక్ష్మనాళం ద్వారా మనకి అందుబాటులో ఉన్న ఆంజియోప్లాస్టీ చికిత్స ఇప్పుడు ప్రపంచవ్యాప్తంగా బహుళ ప్రాచుర్యం పొందింది. లక్షలాది హృద్రోగులు ఈ మా ర్గం ద్వారా లబ్ది పొందుతున్నారు. అందుబాటులో ఉన్న గణాంకాల ప్రకారం ఇప్పు డు బైపాస్‌కన్నా అధిక సంఖ్యలో ఈ చికిత్సలు జరుగుతున్నాయని అంచనా.\nఈ ప్రక్రియలో ముందుగా సూక్ష్మనాళాన్ని (కెథెటర్‌) మూసుకుపోయిన రక్తనాళంలోకి పంపడం జరుగుతుంది. తర్వాత సన్నటి తీగ (గైడ్‌ వైర్‌)ను రక్తనాళంలోకి చొప్పించడం, తద్వారా బెలూన్‌ను పంపడం జరుగుతుంది. రక్తనాళంలో ఉన్న కొవ్వును ఈ బెలూన్‌ ద్వారా తొలగించడం స్టెంట్‌ను అమర్చడం ద్వారా చికిత్స పూర్తి అవుతుంది.అడ్డంకి (బ్లాక్‌)ని తొలగించడం వల్ల రక్తప్రసారం మామూలు స్థాయికి చేరి గుండె కండరాలు బలహీనపడకుండా ఉంటాయి.\n\nకెరోటిడ్‌ ఆంజియోప్లాస్టీ…\nమెదడు ప్రధాన రక్తనాళంలో ఏర్పడిన అడ్డంకులను తొలగించడం చేయవచ్చు.\nపెరిఫెరల్‌ ఆంజియోప్లాస్టీ…\nకాళ్ళు చేతులకు సంబంధించిన ప్రధాన రక్తనాళాల అడ్డంకులను తొలగించడం.\nసెరిబ్రల్‌ ఆంజియోప్లాస్టీ…\nమెదడుకు సరఫరా చేసే ప్రధాన రక్తనాళాల అడ్డంకులను తొలగించడం.\nరీనల్‌ ఆంజియోప్లాస్టీ…\nమూత్రపిండాలకు సరఫరా చేసే రక్తనాళాల అడ్డంకులను తొలగించడం.\nమైట్రన్‌ వాల్వులో ప్లాస్టీ…\nగుండెకు ఎడమ పక్క ఉన్న మైట్రల్‌ కవాటం మూసుకుపోయినపుడు దాన్ని వాల్వులో ప్లాస్టీ అనే ప్రక్రియ ద్వారా బెలూన్‌ సహాయంతో వెడల్పు చేయడం జరుగుతుంది.\nపల్మొనరీ వాల్వులోప్లాస్టీ…\nగుండె నుంచి ఊపిరితిత్తులకు రక్తాన్ని తీసుకువెళ్లే దమనికి ఉన్న కవాటం (పల్మొనరీ వాల్వ్‌) మూసుకుపోయినపుడు బెలూన్‌ ద్వారా తెరవవచ్చు. ఈలోపం సాధారణంగా పుట్టుకతో వచ్చేది కాబట్టి చిన్న వయస్సులో కూడా సరిచేయవచ్చు.\nపిబిఎవి.. గుండె నుంచి రక్తాన్ని శరీరానికి తీసుకువెళ్ళే ధమనికి (అయోర్టా) ఉన్న కవాటం (అయోర్టిక్‌ వాల్వ్‌) పుట్టుకతోగాని లేదా కొన్ని కారణాల వల్ల మూసుకుపోవచ్చు. వీటిని ఆపరేషన్‌ లేకుండా సరిచేయవచ్చు.\nపిబిటివి.. పుట్టుకతోగాని లేదా కొన్ని కారణాల వల్ల గుండెకు కుడి పక్కన ఉన్న ట్రైకస్పిడ్‌ కవాటం మూసుకుపోతే వీటిని ఆపరేషన్‌ లేకుండా సరిచేయవచ్చు. ఈ కవాటం మూసుకుపోయినప్పుడు బెలైన్‌ సహాయంతో తెరవవచ్చు.\nఐవిసి ఫిల్టర్స్‌… కాళ్ళలో ఉన్న సరిల్లో కొన్ని సందర్భాల్లో రక్తం గడ్డకడుతూ ఉంటుంది (డీప్‌ వీన్‌ త్రాంబోసిస్‌). ఈ రక్తపు గడ్డలు విడిపోయినప్పుడు అవి ప్రాణాంతకం కావచ్చు. శ్వాసకోశ సంబంధమైన బాధలు (పల్మనరీ ఎంబోలిజమ్‌) ఏర్పడవచ్చు. ఈ రక్తపు గడ్డలు ఐవిసి ఫిల్టర్‌ అనే చిన్న పరికరాన్ని అమర్చడం ద్వారా అరికట్టవచ్చు.\nపర్మినెంట్‌ పేస్‌ మేకర్‌…\nగుండె నాడీ వ్యవస్థ (కండక్షన్‌ సిస్టమ్‌)లో ఏర్పడే లోపాల వల్ల నాడీ స్థాయి కొన్నిసార్లు పడిపోయి గుండె ఆగిపోవచ్చు. వీటిని పేస్‌ మేకర్‌ అనే పరికరం అమర్చడం ద్వారా సరిచేయవచ్చు.\nఎఐసిడి ఇంప్లిమెంటేషన్‌…\nకొన్ని సందర్భాల్లో గుండె కొట్టుకునే వేగం పెరిగి (నిమిషానికి 200-250సార్లు) కొట్టుకొని గుండె ఆగిపోయే ప్రమాదం ఏర్పడవచ్చు. ఆటోమేటిక్‌ ఇంప్లాంటబుల్‌ కార్డియాక్‌ డిఫిబ్రిలేటర్‌ (ఎఐసిడి) అనే పరికరం అమర్చడం వల్ల ప్రాణాపాయాన్ని అరికట్టవచ్చు.\nసిఆర్‌టి- డి…\nగుండె కండరం బలహీనపడి, పంపింగ్‌ తగ్గినప్పుడు గుండె ఆగిపోయే పరిస్థితికి దారి తీస్తుంది. సిఆర్‌టిడి పేషెంటుకు అమర్చడం వల్ల బలం పుంజుకునేటట్లు తోడ్పడుతుంది.\nకెథెటర్‌ ఇంటర్వెన్షన్స్‌ ఇన్‌ కాంజినిటల్‌ హార్ట్‌ డిసీజ్‌ (పుట్టకతో వచ్చే లోపాలను సరిచేయడం)…\nగుండె నుంచి రక్తాన్ని శరీరానికి తీసుకువెళ్ళే ధమని (అయోర్టా) పుట్టుకతో సన్నపడవచ్చు. దీన్ని కూడా బెలూన్‌ పద్ధతిలో సరి చేయవచ్చు.\nఎఎస్‌డి క్లోజర్‌.. విఎస్‌డి క్లోజర్‌…\nపుట్టుకతో గుండెలో ఉన్న రంధ్రాలను డివైజ్‌ క్లోజర్‌ ద్వారా ఆపరేషన్‌ లేకుండా మూసి వేయవచ్చు.\nపిడిఎ క్లోజర్‌…\nగుండె నుంచి రక్తాన్ని తీసుకువెళ్లే రెండు ప్రధాన రక్తనాళాలు విడివిగా ఉంటాయి. శుద్ధమైన రక్తం ఎడమ పక్క నుండి శరీరానికి పంప్‌ అవుతుంది. శరీరం చెడు రక్తం కుడి పక్కకు చేరి ఊపిరితిత్తులలో శుభ్రపడుతుంది. ఈ రెండు రక్తనాళాల మధ్య పిడిఎ అనే మార్గం వల్ల మంచి చెడు రక్తాల మిశ్రమం జరుగుతుంది. ఇది వ్యాధులకు దారి తీయవచ్చు. వీటిని సూక్ష్మనాళ పద్ధతి ద్వారా వేరు చేయడానికి (కాయిల్‌) అనేది ఉపయోగపడుతుంది. దీనిద్వారా పిడిఎ మార్గాన్ని మూసి వేయవచ్చు.\nగుండెపోటు రావడానికి పలు కారణాలున్నాయి. అందులో ముఖ్యమైనవి\n1. మధుమేహం\n2. అధిక రక్తపోటు\n3. ధూమపానం\n4. అధిక కొవ్వు చేరడం\n5. స్థూలకాయం\n6. మానసిక ఒత్తిడి\n7. వంశపారంపర్యం\nమొదలైనవి ముఖ్యమైనవి. ఇవి కాక రక్తనాళాల్లో బ్లాకులు (అడ్డంకులు) ఏర్పడినప్పుడు కూడా గుండెపోటు వస్తుంది.\nఅధిక కొలెస్టరాల్‌ వల్ల అనర్థాలు…\nరక్త నాళాల్లో కొవ్వు చేరడం ద్వారా గుండెపోటుకు దారి తీయడం, పక్షవాతం మొదలైనవి రావడానికి ఆస్కారం ఉంటుంది. అందుకే ఆహారపు అలవాట్లను నియంత్రించుకోవలసిందిగా వైద్యులు సూచిస్తారు.\nగుండె పోటు వచ్చిన తర్వాత ఎంతకాలంలో బైపాస్‌ చేయించుకోవాలి…\nఆంజియోగ్రామ్‌ ద్వారా వ్యాధి తీవ్రత నిర్ధారించిన తర్వాత ఇది నిర్ణయించడం జరుగుతుంది. గుండెపోటు వచ్చిన ప్రతి వారరికీ బైపాస్‌ అవసరం ఉండదు.\nబెలూన్‌ ఆంజియోప్లాస్టి, బైపాస్‌ సర్జరీల్లో ఏది ఉత్తమం..\nగుండె కండరాలకు రక్తప్రాసరంలో అడ్డంకుల వల్ల అది తగ్గినప్పుడు ఈ రెండు మార్గాలూ ఉత్తమమైనవే.\nఆపరేషన్‌ తర్వాత జాగ్రత్తలు…\nఆపరేషన్‌ తర్వాత మందుల వాడకం గురించి పలువురికి సందేహాలు ఉంటాయి. అయితే ఒక్కసారి ఆపరేషన్‌ చేయించుకున్న తర్వాత మందులు జీవితాంతం వాడాల్సి ఉంటుంది. చెడు అలవాట్లకు దూరంగా ఉండాలి. ఆహారంలో కొవ్వు పదార్ధాలు లేకుండా చూసుకోవాలి. నిత్యం ఎంతో కొంత వ్యాయామం చేయాలి.\nశారీరక శ్రమ ఎంతవరకు చేయవచ్చు…\nఎకో, టియంటి వంటి పరీక్షల ద్వారా దీన్ని నిర్ణయిస్తారు. గుండె కండరం బలహీనపడకుండా మామూలు స్థాయిలో పంపింగ్‌ కనుక ఉన్నట్లయితే మామూలు స్థాయి పని చేసుకోవచ్చు.\nస్టంట్స్‌ రకాలు, వాటి ఫలితాలు…\nబెలూన్‌ ఎక్స్‌పాండబుల్‌ స్టెంట్స్‌, సెల్ఫ్‌ ఎక్స్‌పాండబుల్‌ స్టెంట్స్‌, బేర్‌ మెటల్‌ స్టెంట్స్‌ (బి.ఎం.ఎస్‌.), డ్రగ్‌ ఎల్యూటింగ్‌ స్టెంట్స్‌ (డి.ఇ.ఎస్‌) అన్నవి స్టెంట్స్‌లో రకాలు. స్టెంట్స్‌ వల్ల రక్తనాళాలు త్వరగా పూడుకుపోయే సమస్య పరిష్కారమవుతుంది.\nరెండవ బైపాస్‌ ఎందుకు చేయాల్సి వస్తుంది\nజోడించిన రక్తనాళాలు మూసుకుపోవడం, కొత్త బ్లాకులు ఏర్పడటం వల్ల రెండవసారి కూడా బైపాస్‌ చేయాల్సి వస్తుంది.\nబైపాస్‌ వల్ల రిస్కు ఎంత ఉంటుంది…\nవయస్సు, గుండె పంపింగ్‌, మూత్రపిండాల పనితీరు, కారాటిడ్‌ వ్యాధు లు అన్న వాటిని బట్టి 1 శాతం నుండి 4 శాతం వరకు ఉండవచ్చు.\nపిన్‌ హోల్‌ ప్రొసీజర్స్‌ (సూక్ష్మ నాళం ద్వారా) అంటే ఏమిటి…\nఆపరేషన్‌ లేకుండా సూక్ష్మనాళం ద్వారా అనేక గుండెవ్యాధులకు చేసే చికిత్సనే పిన్‌ హోల్‌ సర్జరీ అంటారు. పిటిసిఎ, పిబిఎమ్‌ వి, పేస్‌ మేకర్‌, ఎఐసిడి, ఐవిసి ఫిల్టర్స్‌, ఎఎస్‌డి/విఎస్‌డి క్లోజర్స్‌ వంటివి.\nమందుల వల్ల దుష్పరిణామాలు…\nగుండె వ్యాధులు ఉన్నవారు వాడే మందులతో జాగ్రత్తగా ఉండాలి. ఆస్పిరిన్‌ వాడకం వల్ల గాస్ట్రైటిస్‌, ఆల్సర్లు వస్తాయి. స్టాటిన్స్‌ వాడకం వల్ల కండరాల నొప్పులు, కాలేయ సమస్యలు వస్తాయి. నైట్రేట్ల వాడకం వల్ల తలనొప్పులు, క్లోపిడోపెరాల్‌ వంటి మందుల వల్ల త్రాంబసీ వంటివి వస్తాయి.\n',health
'చిట్కా.. మన సంస్కృతి!\n\nఏ సమస్య తలెత్తినా మనవాళ్లు చాలామంది \' చిట్కా వైద్యాల \' కోసం చూస్తుంటారు. డాక్టర్ దగ్గరకు వెళ్ళటానికి బద్ధకించి కాదు, డబ్బు ఖర్చు పెట్టడం ఇష్టం లేకా కాదు, సమయమూ డబ్బూ దండిగా ఉన్నవాళ్లు కూడా ఇలా ఇంటి చిట్కాలను... పెరటి వైద్యాలను ఆశ్రయిస్తుండటానికి కారణం...?\n\n దీనికి సమాధానం వేక్‌ఫారెస్ట్ యూనివర్సిటీ పరిశోధనల్లో ఇప్పుడిప్పుడే వెల్లడవుతున్నట్టనిపిస్తోంది!\n\n తలనొప్పి అనగానే మన బామ్మగారు నుదురుకు ఇంగువపట్టు వేసేస్తారు. పొట్టలో తేడాగా ఉంటే వెంటనే ఇంట్లో వాము కషాయం పెట్టేస్తారు. ఇలా మన ఇళ్లలో పద్దతరం, పాతతరం మనుషులు ఎక్కువగా ఇంటి చిట్కాలను ఆశ్రయిస్తుండటం చూస్తూనే ఉన్నాం. నిజానికి ఈ ధోరణి ఒక్క మన ఇళ్లలోన కాదు... ప్రపంచవ్యాప్తంగా అన్ని సమాజాల్లోనూ ఉందని ఇటీవల వేక్‌ఫారెస్ట్ స్కూల్ ఆఫ్ మెడిసిన్ పరిశోధకులు నిగ్గుతేల్చారు. ముఖ్యంగా ఈ ఇంటి చిట్కాలను ఆశ్రయించటమన్నది కాస్త బలమైన సాంస్కృతిక నేపధ్యం, చరిత్ర గల సమాజాల్లో ఎక్కువని వీరు గుర్తించారు. ఇక ఈ అలవాట్లు ఏళ్ల చరిత్ర గల చిన్నచిన్న తెగల్లో మరీ ఎక్కువగా కనబడుతున్నాయి. దీనికి పేదరికాన్నే కారణంగా చూడకూడదనీ, ప్రధానంగా సాంస్కృతిక నమ్మకాలు ముఖ్యపాత్ర పోషిస్తున్నాయని పరిశోధకులు గుర్తించారు. ఈ అధ్యయనం వివరాలను \'అమెరికన్ జర్నల్ ఆఫ్ హెల్త్ బిహేవియర్\' జనవరి సంచిక ప్రచురించింది.\n\n వీరు పరిశీలించిన చాలా జాతుల్లో తేనె, పసుపు, సబ్జాగింజలవంటి వాటిని చిట్కా వైద్యాలుగా విరివిగా వాడుతున్నారు. కొన్ని వయస్సులు, జాతులుతెగలవారిలో ఇంటి చిట్కాలను అశ్రయిస్తున్నారా? లేక ఆధునిక వైద్యాన్ని భరించే ఆర్ధిక స్థోమత లేకా? ప్రభుత్వాల వైద్య విధానాల్లో వివక్ష కారణంగానా? ఇలా ఎన్నో అంశాలను పరిశీలించిన పిమ్మట... చివరికి బలమైన సాంస్కృతిక విశ్వాసాలు, అలవాట్లే మిగతావాటికంటే ముఖ్యప్రాముఖ్యత పోషిస్తున్నాయని వీరు గుర్తించారు. \" వైద్యపరంగా, ఆరోగ్యపరంగా ప్రజల అలవాట్లు, నమ్మకాలన్నవి వారు ఏ ప్రాంతంలో ఉంటున్నారు, ఏ జాతివారు, వారి సాంస్కృతిక నేపధ్యం ఏమిటన్న దాని మీద చాలా ఎక్కువగా ఆధారపడి ఉంటున్నాయని మా ఈ అధ్యయనం స్పష్టంగా చెబుతోంది\"\n\nబంగారు మాట:- ఒక వర్గం ప్రజలను అణగిదొక్కి ఉంచే అధికారం మరొక వర్గానికి లేదు. కులం పునాదుల మీద మీరు దేనినీ నిర్మించలేరు. ఒక జాతిని నిర్మించలేరు. నీతిని నిర్మించలేరు.\n',health
'గుండెపోటు తదితర ఆరోగ్య సమస్యల నుంచి దూరంగా ఉండాలనుకుంటే రతిక్రియ తప్పనిసరిగా చేయాలని తమ అధ్యయనంలో వెల్లడైనట్లు మసాచ్యుసెట్స్‌లోనున్న న్యూ ఇంగ్లాండ్ ఇన్స్‌టిట్యూట్ శాస్త్రజ్ఞులు తెలిపారు.\n\nవారానికి రెండు లేదా మూడుసార్లు రతిక్రియ జరుపుతుంటే గుండెపోటు బారినుంచి బయటపడవచ్చు. ఇంతకంటే ఎక్కువసార్లు రతిక్రియలో పాల్గొనే పురుషులు 45 శాతం మేరకు గుండెకు సంబంధించిన జబ్బుల బారిన పడకుండా ఉండవచ్చని శాస్త్రజ్ఞులు తెలిపారు.\n\nవారానికి ఒకసారి లేదా అంతకంటే తక్కువగా రతిక్రియలో పాల్గొనే పురుషులు గుండె సంబంధిత జబ్బుల బారినపడే అవకాశాలు మెండుగా ఉన్నాయని పరిశోధకులు తెలిపారు. 40 నుంచి 70 సంవత్సరాలు కలిగిన వెయ్యిమందిని పరిశోధించారు. వీరిని పదహారు సంవత్సరాలపాటు అధ్యయనం చేసినట్లు శాస్త్రజ్ఞులు వెల్లడించారు.\n\nఇదిలావుండగా ఎవరైతే తమ జీవితభాగస్వామితో జరిపే రతిక్రియలో భావప్రాప్తిని పొందుతుంటారో అలాంటి వారిలో అనారోగ్య సమస్యలు తలెత్తే ప్రమాదమే లేదని శాస్త్రజ్ఞులు తేల్చిచెప్పారు.\nఅల్లం అంటే తరచూ కడుపు నొప్పి, జలుబుతో బాధపడే వారికి ఔషధంలా ఇస్తుంటారు. కాని తాజా పరిశోధనల్లో తేలిందేంటంటే.. ప్రతి రోజు వ్యాయామం చేసే వారిలో వచ్చే కండరాల నొప్పి నుంచి ఉపశమనం కలుగుతుందని జార్జియాకు చెందిన ప్రొఫెసర్ ప్యాట్రిక్ తెలిపారు.\n\nఆహారం తీసుకునే సందర్భంగా వేడి వేడి అన్నంలో రెండు గ్రాముల చొప్పున అల్లం ముక్కలను కలుపుకుని తింటుంటే నొప్పులు మటుమాయమౌతాయని ఆయన అన్నారు. తరచూ సొంఠి వాడే వారిలోను ఇలాంటి నొప్పులు రావని, జలుబు, దగ్గుతో బాధపడే వారికి అల్లం దివ్యమైన ఔషధని పరిశోధకులు చెప్పారు.\n',health
'అందంగా కనిపించాలని ప్రతి ఒక్కరు కోరుకుంటుంటారు. కొంతమంది శరీరం అందంగా ఉంటే ఏం చేస్తారు. మనసు అందంగా ఉండాలని అంటారు. మనసు అందంగా ఉండటానికి శరీర సౌందర్యం ప్రధానం. దీనికి యోగా సమాధానమేంటో ప్రస్తుతం తెలుసుకుందాం...\n\nప్రపంచంలో ఎక్కువమంది దేహ సౌందర్యంకోసం తహతహలాడుతుంటారు. శరీరంపై రకరకాల మందులను, క్రీములను పూస్తుంటారు. అంతేగాని సహజ సౌందర్యంకోసం ప్రాకులాడటం కోసం చేసే ప్రయత్నాలు వ్యర్థం. కేవలం దేహ సౌందర్యం కోసం ప్రాకులాడకూడదు. మానసిక సౌందర్యంకోసం కూడా ప్రయత్నించాలి.\n\nఅయితే ఏం చేయాలి...?\n\nప్రాణాయామం : శ్వాసక్రియలో తగిన జాగ్రత్తలు పాటించాలి శ్వాస క్రియను కాసేపు నిలుపుదల చేయండి. ఇలా మీ మనసుకు, శరీరానికి కాస్త తడబాటునివ్వండి. ఆ తర్వాత బిగ్గరగా అరవండి, గెంతులెయ్యండి, పాటలు పాడండి, ఏడ్వండి, స్టెప్పులేయండి,\n\nపూర్తిగా మిమ్మల్నిమీరు మైమరచి పిచ్చివానిగా తయారవ్వండి. ఇది కేవలం పది నిమిషాలు మాత్రమే. ఆ తర్వాత పది నిమిషాలు ధ్యానం చేయండి. దీనిని పిచకారి పద్ధతి అని అంటారు యోగా నిపుణులు.\n\nఎందుకంటే శరీరంలో ఏదైతే విషపూరిత కణాలుంటాయో అవి తొలగిపోతాయి. దీంతో శరీరంలోని అనవసరపు కొవ్వుకూడా కరుగుతుంది. శరీరం సౌష్టవంగా మారుతుంది.ఇలా చేస్తే శరీరంలోనే కాకుండా ముఖంలో కాంతి పెరిగి కళకళలాడుతుంటారని యోగా నిపుణులు సూచిస్తున్నారు. \nలేత మునగాకుని కూరలా వండుకుని తింటే శరీరానికి పట్టిన నీరు తగ్గుతుంది. చిన్నపిల్లలకి రాత్రిళ్లు పక్కలో మూత్రం పోసే అలవాటు ఉంటే, ఈ కూర పెట్టడం మంచిది.\n\nరక్తంలో కొలెస్ట్రాల్ పెరుగుతుంటే కరక్కాయ చూర్ణాన్ని ప్రతిరోజూ క్రమం తప్పక తేనెతో తీసుకోవడం మేలు.\n\nషుగరు వ్యాధి ఉన్నవారు ప్రతిరోజూ పరగడుపున వేపాకురసం అరగ్లాసు తీసుకుంటే షుగర్ తగ్గుతుంది. అలాగే నేరేడు చెక్కను కాల్చి ఆ పొడి భద్రపరచుకుని రోజూ పరగడుపున ఓ చెంచా ఒక గ్లాసు నీళ్లతో కలిపి తాగితే షుగరు తగ్గుతుంది.\n\nమునగచెట్టు వేరును బాగా దంచి రసం తీసి దానిలో తేనె కలిపి పాలతో తాగిస్తే వాతపు నొప్పులు తగ్గుతాయి.\n',health
'ఆరోగ్య జీవన విధానమే ప్రకృతి వైద్యము. మనము ఎలా జీవించాలి, ఏమి తినాలి అనేది తెలుపుతుంది. దీని ముఖ్యోద్ధేశం ప్రజలలో అరోగ్యకరమైన జీవన అలవాట్లని పెంపొందించడమే.\n\nదీని ప్రకారం, మానవ శరీరం పంచ భూతాలు అనగా భూమి, గాలి, నీరు, అగ్ని మరియు ఆకాశం తో ఎర్పడింది. భూమి శరీరంలోని ఘన భాగాలు అనగా ఎముకలను సూచిస్తుంది. నీరు ద్రవరూపంలోని రక్తం మరి ఇతర రసాలను సూచిస్తుంది. గాలి శ్వాసకి ఆధారం. అగ్ని శక్తిని , ఆకాశం ఆత్మని సూచిస్తుంది. వీటిలో సమతూలనం లేకపోతే అనారోగ్యం కలుగుతుంది.\n\nపకృతి అత్యుత్తమ వైద్యుడు. శరీరానికి రోగాన్ని నిరోధించడం మరియు రోగం నుండి విముక్తి కలిగించే శక్తి వుంది. ఒక అవయవానికి లేక రోగానికి చికిత్స కాకుండా మనిషి యొక్క పూర్తి ఆరోగ్యం దృష్టి ఈ పద్ధతి లో వుంది. ఆహారం మరియు పంచభూతాల చికిత్స తప్ప ఇంక వేరే మందులు వుండవు.\nవిషయ సూచిక\n[దాచు]\n\n    * 1 చికిత్స పద్ధతులు\n          o 1.1 మర్ధన\n          o 1.2 నీటి చికిత్స\n          o 1.3 మన్ను చికిత్స\n          o 1.4 ఫథ్యం చికిత్స\n          o 1.5 యోగా చికిత్స\n    * 2 వనరులు\n\n[మార్చు] చికిత్స పద్ధతులు\n[మార్చు] మర్ధన\n\nఇది మనస్సుకి శరీరానికి వరం. రక్త ప్రవాహం పెంచి శరీరం రంగు మెరుగు చేస్తుంది. నొప్పిని తగ్గించటానికి, కొవ్వు కరిగించటానికి, కండరాలకు బలం చేకూర్చడానికి ఇది తోడ్పడుతుంది.\n[మార్చు] నీటి చికిత్స\n\nనీటిని, వివిధ ఒత్తిడి లేక వేడితో వాడి చికిత్స చేస్తారు. రకరకాల స్నానాలు (ఆవిరి స్నానం , వెన్ను , తుంటి, చేయి, కాలు కోసం స్నానం), నీటితో ఎనీమా వివిధ రకాలు.\n[మార్చు] మన్ను చికిత్స\n\nమన్ను శరీరంనుండి విష పదార్ధాలను గ్రహించి, చల్ల దనము కలుగచేస్తుంది. మన్నుతో స్నానం, మన్ను సంచి దీనిలో రకాలు. కొన్ని సూక్ష్మ జీవులకు చంపే శక్తి కూడా మన్నుకి వుంది. చర్మ వ్యాధులు, జీర్ణ వ్యాధులు, అలెర్జీలకు బాగా పని చేస్తుంది.\n[మార్చు] ఫథ్యం చికిత్స\n\nనియమిత ఆహారం ద్వారా అరోగ్యాన్ని పొందవచ్చు. వివిధరకాలైన ధాన్యాలు, కూరగాయలు, పళ్లు వాడుతారు.\n[మార్చు] యోగా చికిత్స\n\nఆసనాలు, ప్రాణాయామం, ధ్యానం మొదలగునవి దీనిలో వున్నాయి.\n[మార్చు] వనరులు\n\nనేచర్ క్యూర్ హాస్పటల్, జయనగర్, బెంగుళూరు వారి కరపత్రం\n',health
'హోమియోపతీ ప్రపంచవ్యాప్తంగా ప్రాచుర్యంలో ఉన్న వైద్య పద్ధతి; ముఖ్యంగా భారత దేశంలో దీనికి లభిస్తూన్న ప్రజాదరణ, తదౄపేణా ప్రభుత్వాదరణ, ప్రపంచంలో మరెక్కడా లేదనటం అతిశయోక్తి కాదు. ఈ పద్ధతి దరిదాపు రెండు వందల ఏళ్ళబట్టీ వాడుకలో ఉన్నప్పటికీ దీనికి శాస్త్రీయమైన పునాదులు లేవనే నింద ఒక చెరగని మచ్చలా ఉండిపోయింది. ఆధునిక శాస్త్రీయ దృక్పధంతో చూస్తే ఈ నిందారోపణ సబబయినదే అనిపిస్తుంది. కాని హోమియోపతీ వైద్యం వల్ల వ్యాధి నయమైన వారు ముందుకు వచ్చి ఇచ్చే సాక్ష్యం సంగతి ఏమిటని ప్రతి సవాలు చేసేవారూ ఉన్నారు.\nవిషయ సూచిక\n[దాచు]\n\n    * 1 చరిత్ర\n    * 2 విభిన్న పద్ధతులు\n    * 3 మూల సూత్రాలు, ఆక్షేపణలు\n    * 4 తధాస్తు ప్రభావం\n    * 5 ప్రజాదరణకి కారణాలు\n    * 6 చిక్కులు\n    * 7 ఉపయుక్త గ్రంధావళి\n    * 8 అంతర్జాలపు లంకెలు\n          \n          o 8.2 ఇతర లంకెలు\n    * 9 మూలాలు\n\n[మార్చు] చరిత్ర\n\nహోమియోపతీ అన్నది హోమోయిస్ (ఒకే రకమైన), పేథోస్ (బాధ, రోగ లక్షణం) అనే రెండు గ్రీకు మాటలని సంధించగా పుట్టిన మాట. కనుక కావలిస్తే దీనిని తెలుగులో సారూప్యలక్షణవైద్యం అనొచ్చు. ఉష్ణం ఉష్ణేత శీతలే అన్నట్లు, వజ్రం వజ్రేనభిద్యతే అన్నట్లు ఒక పదార్ధం ఏ బాధని కలిగిస్తుందో ఆ బాధని నివారించటానికి అదే పదార్ధాన్ని మందుగా వాడాలి అన్నది హోమియోపతీ మూల సూత్రం. ఈ వైద్యపద్ధతిని, ఈ మాటని కనిపెట్టినది సేమ్యూల్ హానిమాన్ అనే జెర్మనీ దేశపు వైద్యుడు. ఈయన వైద్య కళాశాలకి వెళ్ళి లక్షణంగా అప్పటి వైద్యశాస్త్రం అధ్యయనం చేసేడు. ఆ రోజులలో వైద్యం అంటే నాటు వైద్యమే. రోగానికి కారణం మలినపు రక్తం అనే నమ్మకంతో రోగి రక్తనాళాలని కోసి రక్తం ఓడ్చేసేవారు. దేహనిర్మాణశాస్త్రం (ఎనాటమీ), రోగనిర్ణయశాస్త్రం, రసాయనశాస్త్రం అప్పటికి ఇంకా బాగా పుంజుకోలేదు. కనుక అప్పటి వైద్య విధానాలలో హానిమాన్ కి లోపాలు కనిపించటం సహజం. ఈ లోపాలని సవరించటానికి ఆయన ఒక కొత్త పద్ధతిని కనిపెట్టేడు. అదే హోమియోపతీ. హోమియోపతీ వాడుకలోకి వచ్చిన తరువాత హోమియోపతీ భక్తులు ఇప్పుడు వాడుకలో ఉన్న \"ఇంగ్లీషు వైద్యాన్ని\" ఎల్లోపతీ అనటం మొదలు పెట్టేరు. అంతేకాని ఇంగ్లీషు వైద్యులు ఎవ్వరూ వారి వైద్యపద్ధతిని \"ఎల్లోపతీ\" అని అనరు.\n[మార్చు] విభిన్న పద్ధతులు\nవైద్యం\nఆరోగ్యం\nఆరోగ్యం\nఆహారం\nవైద్యం\nపౌష్టికత\nవ్యాధులు\nమందులు\nటీకాలు\nఆయుర్వేదం\nహోమియోపతీ\nఅల్లోపతీ\nయునానీ\nసిద్ధ\nఆక్యుపంక్చర్\n\nదరిదాపు రెండున్నర శతాబ్దాల క్రితం పుట్టిన ఈ పద్ధతి కాలక్రమేణా కొన్ని మార్పులు చెందింది. మొదట్లో హానిమాన్ ప్రవచించిన పద్ధతిని సనాతన హోమియోపతీ అనీ, ఇప్పుడు వాడుకలో ఉన్న పద్ధతిని అధునాతన హోమియోపతీ  అనీ అందాం. కాని ఇక్కడ విచారణ చేసేది ముఖ్యంగా సనాతన పద్ధతి గురించే.\n[మార్చు] మూల సూత్రాలు, ఆక్షేపణలు\n\nహోమియోపతీ వైద్యానికి కొన్ని మూల సూత్రాలు ఉన్నాయి.\n\nమొదటి సూత్రం. మనం ఇచ్చే మందు రోగానికి, రోగ లక్షణాలని తగ్గించటానికి కాదు; మనిషికి. ఒకే రోగం అందరిలోనూ ఒకే లక్షణాలని చూపించదనేది సర్వులూ గమనిస్తూన్న విషయమే. ఇది పటిష్టమైన సూత్రమే అని మానసిక శాస్త్రంలో ప్రావీణ్యత ఉన్నవారు ఒప్పుకుంటున్నారు. ఈ సూత్రానికి అని ఇంగ్లీషులో భాష్యం చెప్పొచ్చు. కనుక రోగి ఎన్ని లక్షణాలు ఏకరవు పెట్టినా వాటన్నిటికి ఒకే ఒక మూల కారణం ఉంటుందనేది వీరి సిద్ధాంతం. కనుక రోగి ఎన్ని లక్షణాలు ఏకరవు పెట్టినా వాటన్నిటికి ఒకే ఒక మందు ఇస్తారు - సనాతన హోమియోపతీలో. మందుల ఖాతాలో ఉన్న ఏ మందు ఏ రోగికి నప్పుతుందో ఎంపిక చెయ్యటం చాల కష్టం. పది పుస్తకాలు చదివినంత మాత్రాన అబ్బే ప్రతిభ కాదు ఇది; అనుభవం ఉండాలి. అందుకనే హొమియోపతీ వైద్యం అందరి చేతిలోనూ రాణించదు. అందుకనే కాబోలు, అధునాతనులు ఈ సూత్రాన్ని సమయానుకూలంగా విస్మరిస్తారు.\n\nరెండవ సూత్రం. రోగికి ఏ మందు ఇవ్వాలనే ప్రశ్నకి సమాధానం చెబుతుంది ఈ సూత్రం. ఆరోగ్యంగా ఉన్న ఒక వ్యక్తి చేత ఏదైనా మందు తినిపించినప్పుడు ఆ వ్యక్తి శరీరంలో ఏయే లక్షణాలు పొడచూపుతాయో అయా లక్షణాలు ప్రదర్శించిన రోగికి అదే పదార్ధం మందుగా పనిచేస్తుంది. ఈ సూత్రానికి “ఉష్ణం ఉష్ణేత శీతలే” అని సంస్కృతంలొ భాష్యం చెప్పొచ్చు. ఈ సిద్ధాంతాన్నే లేటిన్ భాషలో  అంటారు. ఆరోగ్యంగా ఉన్న వ్యక్తి సింకోనా తింటే చలిజ్వరం లక్షణాలు కనిపించేయనుకుందాం. అప్పుడు చలిజ్వరంతో బాధ పడే రోగికి అతి చిన్న మోతాదులలో సింకోనా ఇస్తే రోగ లక్షణాలు ఉపశమించి, క్రమేపీ రోగం నయమవుతుందని సనాతన హోమియోపతీ వాదిస్తుంది. ఎల్లోపతీ వైద్యంలో కూడ ఈ సూత్రం ఉంది. టీకాల మందులు దీనికి ఒక ఉదాహరణ. ఏ రోగం బారి నుండి తప్పించుకోవాలంటే ఆ రోగం లక్షణాలని శరీరంలో పుట్టిస్తుంది టీకాల మందు. కలరా, మసూచికం, పోలియో, టెటనస్, నుమోనియా, ఫ్లూ మొదలైన వాటికి ఎన్నిటికో “టీకాల మందులు” కనిపెట్టేరు. పుప్పొడి పడని వాళ్ళకి కూడ టీకాల మందులు ఉన్నాయి. మలేరియా వంటి వ్యాధులకి కూడ టీకాల మందుల కోసం వేట సాగుతోంది. కనుక ఈ సూత్రంలో లోపం లేదు. కాని ప్రాయోగికమైన విషయాలలో బేధాభిప్రాయాలు ఉన్నాయి. ఉదాహరణకి, టీకాలు వేయించుకున్న వ్యక్తి రక్తం పరీక్ష చేసి చూస్తే టీకాల వల్ల శరీరంలో వచ్చిన మార్పు (ప్రతికాయాలు కనిపించటం) ఏమిటో స్పష్టంగా కనిపిస్తుంది. అంటే టీకా మందు వల్ల శరీరం ఎలా స్పందిస్తుందో రక్తం పరీక్ష చేసి మనం రుజువు చూపించవచ్చు. హోమియోపతీ మందు వేసుకున్న తరువాత శరీరంలోని రక్తంలో కాని, జీవకణాలలో కాని ఎటువంటి మార్పు వస్తుందో ఇంతవరకు ఎవ్వరూ ప్రమాణాత్మకంగా రుజువు చేసి చూపించలేకపోయారు.\n\nమూడవ సూత్రం. ఇచ్చే మందు అతి సూక్షమమైన మోతాదులో ఇవ్వాలి. సాధారణంగా రోగి వేసుకొనే మూడు మాత్రలలో మందు ఒక పాలు ఉంటే పంచదార (కాకపోతే ఆల్కహాలు, కాకపోతే నీళ్ళు) 1,000,000,000,000 పాళ్ళు ఉంటుంది. ఇంత తక్కువ మోతాదులో ఉన్న మందు ఎలా పని చేస్తుందో, దాని వెనక ఉన్న తర్కం ఏమిటో ఇంతవరకు ఎవ్వరూ నిక్కచ్చిగా రుజువు చేసి నిర్ద్వందంగా చెప్పలేకపోయారు.\n[మార్చు] తధాస్తు ప్రభావం\n\nఇంగ్లీషులో ప్లసీబో అనే మాట ఉంది. లేటిన్ లో ఈ మాటకి \"అలాగే! సంతోషిస్తాను\" అనే అర్ధం ఉంది. అలాగే వైద్య శాస్త్రంలో \"ఈ మందు గుణం చేస్తుంది\" అని చెప్పి వైద్యుడు పంచదార మాత్రలు ఇచ్చినా కొందరిలో గుణం కనిపిస్తుంది. ఈ దృగ్విషయాన్ని శాస్త్రీయ పద్దతిలో అనేక కోణాలనుండి రుజువు చేసేరు. ఈ సందర్భంలో ఔషధం లేని ఉత్త పంచదార మాత్రలని ప్లసీబో అంటారు. దీనిని తెలుగులో \"తధాస్తు మందు\" అనిన్నీ, ఈ ప్రభావాన్ని తధాస్తు ప్రభావం  అనిన్నీ అనొచ్చు; ఎందుకంటే సంస్కృతంలో తధాస్తు అంటే \"అలాగే జరుగుతుంది\" అని ఆర్ధం కనుక.\n\nహోమియోపతీ వాడకంలో కనిపించే గుణం కేవలం తధాస్తు ప్రభావమే అని ఆధునిక శాస్త్రీయ దృక్పధపు వాదన. తధాస్తు ప్రభావం వల్ల కనిపించే గుణం ఉత్త ఊహాజనితమూ కాదు, మనస్సు మనని మభ్య పెట్టటమూ కాదు. ఈ ప్రభావం వల్ల వ్యాధి నిజంగా నయం అవుతుంది. నమ్మకంతో తులసిదళంతో నూతినీళ్ళు తాగినా కొందరిలో గుణం కనిపిస్తుంది. అలాగని నూతినీళ్ళకి మహత్తు ఉందనడం శాస్త్రీయం అనిపించుకోదు. వచ్చిన చిక్కల్లా ఈ తధాస్తు ప్రభావం అందరిలోనూ కనిపించదు. ఈ దృగ్విషయం పరిపూర్ణంగా అర్ధం అయిననాడు హోమియోపతీ వైద్యం కూడ ఎలా పని చేస్తున్నాదో అర్ధం అవటానికి సావకాశాలు ఉన్నాయి.\n[మార్చు] ప్రజాదరణకి కారణాలు\nహోమియోపతి మందులు\n\nహోమియోపతీ శాస్త్రీయత లేని ఒక బూటకపు వైద్య పద్ధతి అనే ఆక్షేపణ ఒకటి బహుళ ప్రచారంలో ఉన్నప్పటికీ, హోమియోపతీ పద్ధతికి ప్రజలలో, కొన్ని పరిధులలో, ఆదరణ ఉంది. ఉదాహరణకి బడుగు దేశాలలోనూ, బీదవారిలోనూ ఉన్న ఆదరణ సంపన్న దేశాలలోనూ, సంపన్నులలోనూ లేదు. సంపన్న దేశాలలో కూడ మిగిలిన దేశాలతో పోల్చి చూస్తే అమెరికాలో ఆదరణ చాల తక్కువ. ఇదే విధంగా విద్యాగంధం తక్కువ ఉన్న వారిలో ఉన్న ఆదరణ విద్యావంతులలో లేదు. విద్యావంతులలో కూడ ఆధునిక శాస్త్రంతో పరిచయం లేని వారిలో ఉన్న ఆదరణ శాస్త్రం తెలిసిన వారిలో లేదు. ఏది ఏమయినప్పటికీ, ఎన్ని ఆక్షేపణలు ఉన్నప్పటికీ, హోమియోపతీ వైద్యం రెండున్నర శతాబ్దాల కాలం నిలదొక్కుకోటానికి కారణాలు లేకపోలేదు.\n\n   1. హోమియోపతీ వైద్యం, మందులు (కనీసం భారత డేశంలో) బాగా చౌక - ఇంగ్లీషు మందులతోఈ పోల్చి చూసినా, ఆయుర్వేదం మందులతో పోల్చి చూసినా ఈ వైద్యం భారతదేశంలో చౌకే. కనుక బీద వారికి అందుబాటులో ఉన్న పద్ధతి ఇది.\n   2. సరి అయిన మందు వేసుకుంటే గుణం కనిపిస్తుంది. త్వరగా కనిపిస్తుంది. చేసిన గుణం తాత్కాలికం కాకుండా శాశ్వతంగా ఉంటుంది.\n   3. హోమియోపతీ మందులు హాని చెయ్యవు. ఒక వేళ సరి అయిన మందు పడక పోతే గుణం కనిపించదు తప్ప, హాని ఉండదు.\n   4. హోమియోపతీ మందులు ప్రకృతిలో దొరికే పదార్ధాలతోటే తయారవుతాయి గాని కృత్రిమంగా సంధించబడ్డ రసాయనాలు కాదు.\n   5. హోమియోపతీ మందులు బాహ్య లక్షణాలని అదుపులో పెట్టటానికి ప్రయత్నించవు; బయటకి కనిపించే లక్షణాలకి మూల హేతువు ఏదో వాటి మీద పని చేస్తాయి. ఉదాహరణకి జ్వరం, దగ్గు మొదలయినవి బయటకి కనిపించే లక్షణాలు. ఈ లక్షణాలు పొడచూపగానే వాటిని వెంటనే అణచిపెట్టటానికి మందు వేసుకుంటే అసలు కారణం కప్పడిపోతుందని ఆధునిక వైద్య శాస్త్రం కూడా అంటుంది.\n   6. హోమియోపతీ పూర్ణదృక్పధ  సిద్దాంతం. అంటే రోగిని ఒక రోగాల పుట్టలా కాకుండా ఒక వ్యక్తిగా చూసి, రోగికి ప్రస్పుటంగా కనిపించే బాహ్య లక్షణాలతో పాటు, రోగి మానసిక స్థితిని, మూర్తిత్వ వ్యక్తిత్వాలని సమీక్షించి, రోగ లక్షణాలని కాకుండా రోగ కారణాలని దృష్టిలో పెట్టుకుని ఔషధ నిర్ణయం చెయ్యాలంటుంది.\n\n[మార్చు] చిక్కులు\n\nజలతారు పోగుల మధ్య నల్ల బట్ట ఉన్నట్లు, హోమియోపతీ సిద్ధాంతాలు చెప్పటానికీ, వినటానికీ బాగానే ఉంటాయి కాని, వీటిని ఆచరణలో పెట్టటంలో కొన్ని చిక్కులు ఉన్నాయి. రోగితో కనీసం గంటయినా గడపకుండా రోగ నిర్ణయం చేసి ఔషదాన్ని ఎంపిక చెయ్యటం కష్టం. సరి అయిన ఔషదం ఎంపిక చెయ్యక పోతే గుణం కనిపించదు. హోమియోపతీలో తలనొప్పికి ఫలానా, జ్వరానికి ఫలానా అంటూ మందులు లేవు. తలనొప్పి ఎక్కడ వస్తున్నాది, ఎప్పుడు వస్తున్నాది, ఎప్పుడు ఉద్రేకం అవుతున్నాది, ఎప్పుడు ఉపశమనం అవుతున్నాది, రోగి మూర్తిత్వ వ్యక్తిత్వాలు ఏమిటి, వగయిరా ప్రశ్నలన్నిటికి సమాధానాలు రాబట్టాలంటే సమయం పడుతుంది.\n',health
'తులసి\" ప్రకృతి ప్రసాదించిన గొప్ప దివ్యౌషధం. మహాభారత కాలంలో ఘటోత్కచుడు సైతం మోయలేని శ్రీ మహావిష్ణువుని ఒక్క తులసీ దళం తూయగలిగింది. అంత గొప్పది ఈ తులసి. భారత దేశంలో చాలా మంది తులసి మొక్కను దైవంగా భావించి పూజిస్తారు. పురాణాల్లో ఈ మొక్కకు ఓ ప్రత్యేకమైన స్థానం ఉంది. ఇది మన పెరట్లో దొరికే దివ్యౌషధం. తులసి ఇంట్లో ఎప్పుడూ ఉండదగిన ఔషధం. సరే.. ఇదంతా తులసి మొక్కకు ఉన్న ప్రాధన్యత ఇక ఇందులో ఉన్న ఔషధ గుణాలేంటో... దీన్ని ఎన్ని రకాలుగా వినియోగించుకోవచ్చో తెలుసుకుందాం...!\n\n* కొన్ని తులసి ఆకులను రాత్రి నీటిలో నానబెట్టి ఆ నీటితో ఉదయం పళ్ళు తోముకుంటే నోటి దుర్వాసన, నోటిపొక్కులు తగ్గుతాయి.\n\n* ఉదయాన్నే తులసి ఆకులను పిడికెడు దంచి కషాయంగా కాచి కానీ, లేదా ఆ రసం లో ఒక చెంచా తేనె చేర్చి కానీ తాగితే కఫం తగ్గుతుంది.\n\n* తులసి ఆకుల రసంలో తేనెని కలిపి రోజుకి రెండు సార్లు చొప్పున తీసుకుంటే దగ్గు, జలుబు తగ్గుతాయి.\n\n* జలుబు, దగ్గుతో భాదపడే వారు ఒక టీ స్పూను శొంఠి, ఒక టీ స్పూను మిరియాల పొడి, అయిదు నుంచి పది తులసి ఆకులు వేసి మరిగించిన నీటిని(కషాయం) తాగితే ఫలితం ఉంటుంది.\n\n* కళ్ళు మంటలు, కళ్ళవెంట నీరు కారడంలాంటి సమస్యలతో బాధపడేవారు తులసి ఆకుల రసాన్ని దూదితో కను రెప్పల మీద రాసి చూడండి (కంట్లో పడకుండా జాగ్రత్త వహించండి).\n\n* తులసి ఆకుల రసానికి శరీర ఉష్ణోగ్రతను సమతుల్యంగా ఉంచే గుణం ఉంది. తులసి ఆకులు, పుదీనా ఆకులు కలిపి కషాయంగా కాచి తాగితే రోజు వారీ వచ్చే జ్వరం తగ్గుతుంది.\n\n* తులసి ఆకుల్ని నీళ్ళలో వేసి మరిగించి ఆ నీటితో పుక్కిలిస్తే గొంతు నొప్పులు తగ్గుతాయి.\n\n* తులసి రసాన్ని తేనెతో కలిపి ఒక స్పూను ప్రతిరోజూ తాగితే నోటి పూత, గొంతునొప్పి, బొంగురుపోయిన గొంతు సాఫీగా ఉంటుంది.\n\n* తులసి రసం, ఉల్లిపాయరసం, అల్లం రసం, తేనె కలిపి ఆరు చెంచాలు రెండుపూటలా తాగితే విరేచనాలు, రక్తవిరేచనాలు అరికడుతుంది.\n\n* తులసి శరీరంలో ఉండే అధిక కొవ్వును నివారిస్తుంది., తులసి ఆకులను మజ్జిగతో కలిపి సేవిస్తే బరువు తగ్గుతారు.\n\n* నిద్రలేమితో బాధపడేవారికి తులసి గొప్ప ఔషధం. అడవి తులసి రసాన్ని పంచదారతో కలిపి ప్రతిరోజూ రాత్రి పడుకోబోయే ముందు రెండు చెంచాలు తాగితే చక్కగా నిద్రపడుతుంది.\n\n',health
'కొందిరకి తరచూ తలనొప్పి అనే మాట వింటూవుంటాం. ఇది వారిలోనున్న శారీరక బలహీనతే ప్రధాన కారణమని చెప్పొచ్చు. కాని నిత్యం వారు నిద్రలేమితో బాధపడుతుంటారు. అలాగే ఉదయం నిద్ర లేచిన దగ్గర నుంచి రాత్రి పడుకునే వరకు పనులతో సతమతమౌతుంటారు. ఇలాంటి సందర్భంలో వారు ఒత్తిడికి గురౌతుంటారు. ఈ ఒత్తిడి కారణంగానే వారిలో తలనొప్పి ప్రారంభమౌతుంది.\n\nదీనికి శిర శూలాది వజ్ర రసం, సూతశేఖర రసం, గోదంతి భస్మం, అభ్రకంతో కూడుకున్న లక్ష్మీవిలాస్ రసం. ఈ నాలిగింటిని చెరి పది గ్రాములు తీసుకోవాలి. స్వర్ణ మాక్షిక భస్మం, ప్రవాల పిష్టి 5-5 గ్రాములు కలుపుకుని మిశ్రమం చేసుకోండి. ఈ మిశ్రమాన్ని ముఫై పొట్లాలుగా చేసుకోండి. దీనిని ఉదయం-సాయంత్రం 1-1 పొట్లం చొప్పున తేనెతో కలుపుకుని సేవించండి.\n\nదీని తర్వాత శంఖపుష్పి మాత్రలను 2-2 చొప్పున పాలతో కలిపి సేవించండి. భోజనానంతరం అరకప్పు నీటిలో పత్యాదికాఢా, అమృతారిష్ట 4-4 చెంచాలు కలుపుకుని రెండుపూటలా సేవించండి. దీంతో తలనొప్పి మటుమాయమౌతుందంటున్నారు ఆయుర్వేద వైద్యులు. \n\nప్రతిరోజు ఓ ఆపిల్ తింటే వైద్యునితో అవసరం ఉండదని చెబుతుంటారు. అది ముమ్మాటికి నిజమే. ఎందుకంటే ఆ పండులో ఉండే పోషక విలువలు అలాంటివి మరి. శరీరానికి ఇది ఒక గొప్ప సహజ యాంటీఆక్సిడెంట్‌ (వ్యాధినిరోధక కారకం)గా పని చేస్తుంది. 100 గ్రాముల ఆపిల్ తింటే దాదాపు 1,500 మిల్లీగ్రాముల \"విటమిన్ సి\" ద్వారా పొందే యాంటీఆక్సిడెంట్‌ ప్రభావంతో సమానం.\n\nఆపిల్‌లో అధిక మొత్తంలో విటమిన్స్ అండ్ మినరల్స్ ఉంటాయి. ఇవి శరీరంలో రక్తాన్ని మరింత పటిష్టం చేస్తాయి.\n\nఆపిల్‌లో మాలిక్ యాసిడ్, టార్టారిక్ యాసిడ్ అనే రసాయనాలు ఉంటాయి. ఇవి లివర్ (కాలేయం), జీర్ణక్రియలలో తలెత్తే సమస్యలను నివారిస్తాయి.\n\nపానీయాలలో ఆపిల్ సైడర్ వెనిగర్‌ను ఉపయోగించడం వల్ల కిడ్నీ (మూత్ర పిండాలు)లలో రాళ్లు ఏర్పడటాన్ని నివారిస్తుంది.\n\n\nప్రతి రోజు ఆపిల్ తినడం వల్ల కొలెస్ట్రాల్ తగ్గుతుంది. చర్మ సంబధింత వ్యాధులను తగ్గిస్తుంది.\n\nఊబకాయం, తలనొప్పి, కీళ్లనొప్పులు, ఆస్తమా, అనీమియా, క్షయ, నాడీ సమస్యలు, నిద్రలేమి, జలుబు వంటి పలురకాల సమస్యలకు ఆపిల్ చక్కని ఔషధంగా పనిచేస్తుంది.\n\n100 గ్రాముల ఆపిల్‌లో ఉండే పోషక విలువలు:\nవిటమిన్ ఏ : 900 I.U.\nవిటమిన్ బి : 0.07 mg.\nవిటమిన్ సి : 5 mg.\nకాల్షియం : 6 mg.\nఐరమ్ : 3 mg.\nఫాస్పరస్ : 10 mg.\nపొటాషియం : 130 mg.\nకార్బోహైడ్రేట్స్ : 14.9 gm.\nక్యాలరీలు : 58 Cal.\n',health
'ఆరోగ్యమే మహాభాగ్యము.మనిషికి ఏమిటి ఉన్నా , ఎన్ని ఉన్నా ఆరోగ్యముగా లేకపోతే ఎందుకు పనికిరాడు . ఆరోగ్యము గా ఉంటే అడివిలోనైనా బ్రతికేయగలడు . మనిషికే కాదు ప్రపంచములో ప్రతిజీవికి ఇదే సూత్రము జీవన మనుగడలో ముఖ్యమైనది . మన ఆరోగ్యాన్ని కాపాడుకోవాలి . ఏ రోగాలు రాకుండా ముందు జాగ్రత్తలు తీసుకోవాలి . జబ్బు వచ్చిన వెంటనే తగిన చికిత్స తీసుకోవాలి . బ్రతికినన్నాళ్ళు హాయిగా ఆరోగ్యము గా బ్రతకాలన్నదే నిజమైన జీవన విధానము . ఇప్పుడు -డాక్టర్లు-రోగుల సత్సంబంధాలు - గురించి తెలుసుకొని మన ఆరోగ్యాన్ని కాపాడుకుందాం !. క్రింద నుదహరించిన చికిత్సావిధానాలు మనిషి అవగాహన కోసం వివరించిన ప్రధమ చికిత్స మాత్రమే మంచి చికిత్స కోసం తగిన వైద్య నిపుణులను సంప్రదించాలి ...\n\n\n\n--రోగులు వైద్యులను ఎంతో ఉన్నతంగా భావిం చుకుంటూ ఉంటారు. తమకు సంబంధించిన ఆరోగ్య సమస్యలనే కాకుండా, కుటుంబ పరమైన సమస్యలు తమకు చికిత్స చేస్తున్న వైద్యుడితో చర్చించి, తగిన సలహాలు, సూచనలు కోరుకునే వారు. ఫలితంగా ఫ్యామిలీ డాక్టర్‌ వ్యవస్థ ఎంతో ప్రాచుర్యం పొందింది. అప్పట్లో వైద్యులు కూడా ఆయా కుటుంబాలలో ఒక వ్యక్తిగా ఉండి, వారికి కావలసిన మనోబలాన్ని చేకూరుస్తూ, తగిన సలహాలు అందించేవాడు.\n\nఅయితే వైద్యరంగంలో వస్తున్న అధునాతన మార్పులు, సాంకేతిక పరిజ్ఞానం కారణంగా వైద్యులు ఒక ప్రత్యేక రంగంలో నైపుణ్యం సాధించడం మొదలైంది. దీనితో రోగి శరీరాన్ని మొత్తంగా కాక, ఒక అవయవానికి సంబంధించిన వ్యాధులకు మాత్రమే చికిత్స చేసే సూపర్‌ స్పెషలిస్టులు రూపొందుతున్నారు. మెదడు, గుండె, ఊపిరితిత్తులు, మూత్రపిండాలు - ఇలా ఏ అవయవానికి సంబంధించిన వ్యాధులకు ఆయా రంగాలలో నిష్ణాతులైనవారు చికిత్స చేస్తున్నారు. ఫలితంగా రోగిని ఒక వ్యక్తిగా పరిశీలించి, పరీక్షించే అవకాశం సన్నగిల్లడం ప్రారంభమైంది. ఈ నేపథ్యంలో రోగి తన వ్యాధి గురించిన భయాందోళనలతో మానసికంగా కృంగిపోతున్నాడు.\n\nవైద్యుడిపట్ల, చికిత్స పట్ల రోగికి విశ్వాసం ఉండటమనేది చికిత్సలో ఔషధాలలాగే ఎంతో ముఖ్యమైనది. ప్రజల విశ్వాసం కారణంగానే వారికి కలిగే కొన్ని చిన్న చిన్న సమస్యలకు, ముఖ్యంగా ఆందోళన, మంద్రస్థాయిలోని కృంగుబాటు మొదలైన ఆరోగ్య సమస్యలకు ఉత్తమ చికిత్సలు చేసే వ్యక్తులుగా బాబాలు, స్వామీజీలు గుర్తింపు పొందుతున్నారు. అయితే తీవ్రస్థాయిలోని వ్యాధుల విషయంలో ఔషధాలే ప్రధాన పాత్ర పోషిస్తాయి.\n\nడాక్టర్ల వద్దకు వచ్చే రోగులను మూడు రకాలుగా విభజించవచ్చు.\n\nమొదటి రకానికి చెందిన వ్యక్తి తన అనారోగ్యానికి సంబంధించి తీసుకోవాల్సిన నిర్ణయాలన్నీ డాక్టర్‌ భుజస్కంధాలపైనే పెట్టి నిశ్చింతగా ఉంటాడు. ఇటువంటి వారు తాము చెప్పేదంతా డాక్టర్‌ పూర్తిగా వినాలనీ, తమపై పూర్తి స్థాయిలో శ్రద్ధ చూపించాలనీ భావిస్తారు. టెస్టుల పేరిట ఎక్కువ డబ్బు ఖర్చు చేయించకూడదని అనుకుంటారు. తాము ఏం చేయాలనే విషయం డాక్టరే చెప్పాలని వారు భావిస్తారు.\n\nరెండవ రకానికి చెందిన వారు డాక్టర్‌తో తమ అనారోగ్యాన్ని గురించి చర్చించాలనుకుంటారు. డాక్టర్‌ తమ అనారోగ్యం గురించి వివరించాలని భావిస్తారు. తమకు ఉన్న అనుమానాలను నివృత్తి చేసుకుంటారు. తమ వ్యాధికి సంబంధించిన చికిత్సలేమిటి? నివారణ పద్ధతులు ఏమిటనే విషయాలను డాక్టర్‌ను అడిగి తెలుసుకుంటారు. తదనుగుణంగా చికిత్స తీసుకుంటారు.\n\n\nమూడవ రకానికి చెందిన వారు తమకు ఏది కావాలో ముందే నిర్ణయించుకుని ఆ ప్రకారంగా డాక్టర్‌కు ఆదేశాలు జారీ చేస్తుంటారు. ఫలానా మందులు రాయమని, ఫలానా టెస్టులు చేయించమని అడుగుతారు. అంతే తప్ప డాక్టర్‌ చెప్పే విషయాలను వినరు. ఆసుపత్రులకో, క్లినిక్‌లకో వెళ్లే రోగులను పరిశీలిస్తే వారు ఏ రకానికి చెందిన వ్యక్తులనేది తెలిసిపోతుంది.\n\nకొంతమంది డాక్టర్‌ తమను పిలిచే వరకూ మౌనంగా ఒక చోట కూర్చుంటారు. అక్కడ ఉన్న పేపర్‌నో, మ్యాగజైన్‌నో చదువుకుంటూ ఉంటారు. లేదా అక్కడ గోడలపై ఉన్న పోస్టర్లను, ఛార్ట్‌లను చూస్తూ గడుపుతారు. కొంతమంది చాలా అసహనంగా కనిపిస్తారు. వాళ్లు తాము ఎంతో ప్రాముఖ్యతగలిగిన వ్యక్తులమని, తమకు ప్రాధాన్యతనిచ్చి వెంటనే పరీక్షించి పంపేయాలనీ ఆశిస్తారు. తమకు తెలిసిన ఉన్నత హోదా కలిగిన వ్యక్తుల పేర్లు ఉటంకిస్తూ, తమ గొప్పదనాన్ని గురించి చెప్పుకుంటూ ఉంటారు. డాక్టరు మరొక రోగితో మాట్లాడుతున్నారన్నా కొంచెం సేపు కూడా వేచి ఉండటానికి ఇష్టపడరు. కొంతమంది తమ సమస్యకు సంబంధించి అన్ని రకాల జాగ్రత్తలూ, సూచనలు డాక్టర్లు చెప్పినప్పుడు సరే అంటూ తలూపుతారు. తిరిగి తమకు ఏవేవో అనుమానాలు న్నాయంటూ మాటిమాటికీ డాక్టర్లకు ఫోన్‌ చేస్తుంటారు. అనుమానాలు తీర్చుకోవడం మంచిదే అయినా, ఇది ఒక రకంగా ఇబ్బందికరమైన అంశం. ఎందుకంటే, ఉదయంనుంచి సాయంత్రం వరకూ ఇటువంటి రోగులకు సమాధానాలు చెబుతూ ఉండటం వలన ఇతర రోగులపై శ్రద్ధ చూపడం, వారికి న్యాయం చేయడం కష్టమవుతుంది.\n\nఇలా అనేక రకాల వ్యక్తులు తమ ఆరోగ్య పరి రక్షణ కోసం ఆసుపత్రులకు, క్లినిక్‌లకు వస్తున్నప్పుడు అసలు డాక్టర్లకు, రోగులకు మధ్య సంబంధాల ప్రాముఖ్యత ఏమిటనే మౌలిక ప్రశ్న ఉదయిస్తుంది. కొన్ని దశాబ్దాల క్రితం వరకూ డాక్టర్‌ అనే వ్యక్తి ఆ చుట్టుప్రక్కల కుటుంబాల వారికందరకూ ఒక మార్గదర్శిగా, సలహాదారుగా, కుటుంబంలోని వ్యక్తిగా మసలుకునేవాడు. ఆయా కుటుంబాలలో ఏ శుభకార్యం జరిగినా తప్పని సరిగా హాజరయ్యేవాడు. ఆయా కుటుంబాల సభ్యులందరినీ పేరుపేరునా గుర్తిస్తూ, వారి ఆరోగ్య విషయాలే కాక, వారి పూర్వీకుల ఆరోగ్యాలకు సంబంధించిన విషయాల గురించి కూడా తెలుసుకునేవాడు. కేవలం చికిత్స చేసే ఒక \'వృత్తిదారుగా కాకుండా, ఇతరత్రా కూడా ఆయా కుటుంబ సభ్యుల మంచిచెడూ కూడా చూసే వ్యక్తిగా డాక్టర్‌ను భావించేవారు.\n\nప్రస్తుతం ఆ పరిస్థితి లేదు. ఒక్కొక్క అవయవం కోసం ఒక్కొక్క డాక్టర్‌ వద్దకు వెళ్లాల్సిన పరిస్థితి నెలకొంది. డాక్టర్లు, రోగుల మధ్య సంబంధాలు వ్యాధులు, ఔషధాలకు మాత్రమే పరిమితమైపోయింది. దీనితో రోగికి డాక్టర్‌పై విశ్వాసం సన్నగిల్లడం, వరుసగా డాక్టర్లను మారుస్తూ రావడం జరుగుతోంది. ఇది రోగి మనస్సుపై ఎంతో ప్రభావం చూపి చివరకు డిప్రెషన్‌ వంటి మానసిక వ్యాధులకు దారి తీస్తోంది. డాక్టర్లు రోగుల మధ్య సత్సంబంధాలు ఉండటం, డాక్టర్లపై విశ్వాసం, నమ్మకం కలగడమనేవి చికిత్సలో ముఖ్యమైన అంశాలు. మానసిక వ్యాధిగ్రస్తుల విషయంలో ఇది మరీ ప్రధానమైనది. \n',health
'టువంటి మందుల్లేకుండా నిర్వహించే వైద్యవిధానాలు ఇటీవల కాలంలో మంచి ప్రజాదరణ పొందుతున్నాయి. ఇటువంటి వాటిలో ఆక్యుప్రెషర్‌, రేకీలు నేడు ప్రపంచవ్యాప్తంగా గుర్తింపు పొందాయి. రిఫ్లెక్సాలజీ అని పిలిచే ఆక్యుప్రెషర్‌ చికిత్స క్రీ.పూ. 5000 సంవత్సరాల కాలంలో మన దేశంలోనే ప్రారంభం కావడం విశేషం. ఆ కాలంలో రుషులు, మహామునులు ఈ వైద్యం ద్వారా రోగాలను నయం చేసినట్టు చారిత్రక ఆధారాలు కూడా ఉండడం విశేషం.\n\nఅరిచేతులు, అరికాళ్లలో శరీరంలోని వివిధ అవయవాలకు సంబంధించినటువంటి పాయింట్స్‌ ఉంటాయి. వీటిని యాక్టివేట్‌ చేయడం ద్వారా ఆక్యుప్రెషర్‌లో చికిత్సలను నిర్వహిస్తారు. నడుము నొప్పి, మోకాళ్ల నొప్పులు, వెన్ను నొప్పులకు సంబంధించిన సమస్యలు ఈ వైద్యంతో పూర్తిగా నయమవుతాయని ఆక్యుప్రెషర్‌ థెరపిస్ట్‌లు డాక్టర్‌ కె.నారాయణ, డాక్టర్‌ శ్రీనివాస్‌లు తెలిపారు. ఇవేగాకుండా ఐటి ఉద్యోగులకు స్పాండిలైటిస్‌ (మెడ, భుజాల నొప్పులు), నడుము నొప్పి, నిద్ర ఉండకపోవడం వంటి వాటిని ఈ చికిత్స ద్వారా పూర్తిగా నయం చేయవచ్చన్నారు. ఉదా: ఆక్యుప్రెజర్ పద్ధతితో ఒక బొటనవేలును మరో బొటనవేలుతో నెమ్మదిగా ఒత్తటంవల్ల మెదడు ఉత్తేజితమై ఏకాగ్రత పెరుగుతుంది. ఎక్కువసేపు చదువుకునేవాళ్లు మధ్యమధ్యలో ఇలా చేయటం మంచిది\n\nఆక్యుప్రెషర్‌ ద్వారా గుండెజబ్బులు, ఆస్తమా, కిడ్నీ దెబ్బతినడం వంటి వ్యాధులకు చికిత్సలతో పాటు ఆడవారికి సంబంధించిన గైనిక్‌ సమస్యలను సైతం నయం చేయవచ్చు. నేడు ఈ వైద్య విధానం చైనా, జపాన్‌, థాయిలాండ్‌ తదితర దేశాల్లో విశేష ప్రాచర్యాన్ని పొందింది.\n\nఆవేశము తొనే అఘాయిత్యాలు . తొందరపాటుతో ఆత్మహత్యాయత్నాలు . చిన్నపాటి కారణాలకే మనస్తాపాలు . ఇవన్నీమనిషి మానసిక పరిపక్వత , పరిసరప్రభావము , జీవితములో జయాపజయాలు మీద ఆదారపడి జరుగుతూ ఉంటాయి . ఉదా:\n\n    * అడిగిన వెంటనే వేడి వేడిగా బజ్జీలు ఇవ్వలేదని హొటల్ యజమాని ముక్కు వేలి కొరికాడో యువకుడు . ఈ సంఘటనకు ముందుగాని , తర్వాత గాని ఆ యువకుడి ప్రవర్తననో నేరచరిత్ర కనిపించలేదు .\n    * ఇంటర్మీడియట్ లో 94 శాతము మార్కులు సాధించి ఇంజినీరింగ్ మొదటి సమ్వత్సరము లో కూడా మంచి విద్యార్ధి అనిపించుకున్న ఒక యువకుడు రెండో ఏట కొన్ని సబ్జెక్టులు తప్పడం తట్టుకోలేక ఆత్మహత్య చేసుకున్నాడు .\n    * ప్రభుత్వ డిగ్రీ కళాశలలో చదువుతున్న ఓ విద్యార్ధిని రూ.500/- పోయినందుకు మనస్థాపముతో కళాశాల ఆవరణ లో బావిలో దూకి ఆత్మహత్యాయత్నానికి పాల్పడింది .\n    * పట్నానికి చెందిన ఒక బాలిక బాగా చదవడం లేదని తల్లి మందలించడము తో మనస్థాపానికి గురియై ఆత్మహత్యాయత్నానికి పాల్పడి చివరికి నిండు ప్రాణాలు బలి తీసుకుంది .\n    * ఏడాది క్రితము గొల్లవీధికి చెందిన బాలుడు పక్కింటి మహిళను ఏదో అన్నాడని గొడవ చేయడం తో ఆత్మహత్య చేసుకున్నాడు . ... ... . ఇలా ఎన్నో లెక్కలలోనికి రానివి .\n\n*\n\nజీవితం ఎంతో విలువైనది . క్షణికావేశం లో బలవన్మరణానికి పాల్పడుతున్న వీరంతా కావాలనుకున్నప్పుడు మళ్ళీ తం ప్రాణాలను తెచ్చుకోగలరా... కేవలము క్షణికావేశం లో ఏమాత్రం ప్రాధాన్యత లేని చిన్నపాటి విషయాలకే ప్రాణము తీసుకోవాలనే ఆక్రోషాన్ని గుండెలో నింపుకొంటున్న నేటితరము వ్యవహారశైలి పై కొన్ని సూచనలు - >\n\nపట్టణ వాసం లో పనులలో ఒత్తిడి , ఒంటరితనము , ఎడతెగిన బంధాలు , అలవాట్లు , చుట్టూఉన్న పరిస్థితులు ఆత్మహత్యకు ప్రేరేపిస్తున్నాయి . అయితే పల్లె జీవనము లో కూడా మారుతున్న ప్రమాణాలు యువతను పక్కదారి పట్టిస్తున్నాయి . నిత్యం అందరితో సందడిగా ఉండే పల్లెవాతావరణం లో ఆత్మహత్యలకు పాల్పడే క్షణికావేశము యువతలో ఇటీవల కాలములో పెరుగుతుంది . ఓ తొందరపాటు నిర్ణయం నిండు ప్రాణాల్ని బలితీసుకుంటోంది . కన్నవారికి కడుపుకోత మిగుల్చుతోంది .\n\n*\n\nమారుతున్న కాలం లో పిల్లల పెంపకం లో తల్లిదండ్రులు వ్యవహరిస్తున్న తీరు , పరిసరాల ప్రభావము , మీడియా కథనాలు ఆత్మహత్య్లకు ఉత్ప్రేరకాలు గా మారుతున్నాయి . పల్లెలలో కుడా మెల్ల మెల్లగా పాకుతున్న పట్టణ జీవనశైలి , అందుబాటులోకి వచ్చిన సాంకేతిక పరిజ్ఞానము నకే పరిమితమవుతున్న నేటి యువతరం అనుబంధాలకు , ఆత్మీయతకు , జీవిత ఆస్వాదనకు దూరమవుతున్నారు . దీంతో తనకన్నా తనతోటి సమాజాన్ని , దాని విలువను గుర్తిచలేకపోతున్నారు . చిన్నతనము నుంచి గారాబముగా పెంచడం తో చిన్నపాటి విషయానికి కూడా పెద్ద అవమానం గా భావించి ఆత్మహత్యలకు పాల్పడుతున్నారు .\n\n*\n\nఆత్మహత్యలు - కారణాలు :\n\nమనిషి తన జీవితాన్ని అంతం చేసుకోవాలనే విపరీతమైన ప్రవర్తన కలిగి ఉండటాన్ని వైద్యపరిభాషలో పారాసూసైడ్‌ అంటారు. సాధారణ పరిభాషలో సూసైడల్‌ టెండెన్సీ అని వ్యవహరిస్తాము. మనిషి తన జీవితాన్ని అంతం చేసుకుంటే దానిని ఆత్మహత్య లేదా సూసైడ్‌ అంటాము.ఆత్మహత్య చేసుకోవాలనే ఆలోచన, దానికోసం చేసే ప్రయత్నాలు ఈ రెండూ కూడా మానసిక వ్యాధుల విభాగంలో అత్యవసరంగా చికిత్స చేయాల్సిన అంశాలు.\n\nకారణాలు\nమనిషి నిస్సహాయుడు కావడం, భవిష్యత్తుపై ఆశ సన్నగిల్లడం, మానసిక వత్తిడి, తనకు లభించే మార్గాలను సరిగ్గా ఎంచుకోలేకపోవడం మొదలైన కారణాలు మనిషిని ఆత్మహత్యకు పురికొల్పుతాయి.\n\nఒక వ్యాధికి లేదా తీవ్ర మానసిక వత్తిడికి లోనయ్యేవారు ఆత్మహత్యా యత్నాలకు పాల్పడుతారు.\nసాంఘిక సమస్యలు, ఆర్థిక సమస్యలు, కుటుంబ పరమైన సమస్యలు, మానసిక వత్తిళ్లు, దీర్ఘకాలిక వ్యాధులు మనిషి ఆత్మహత్య చేసుకోవడానికి కారణమవుతాయి.\n\nసాంఘిక సమస్యలలో ప్రధానమైనవి జాతి వివక్ష, అణచివేతకు గురి కావడం ఆర్థిక కారణాల్లో ప్రధానమైనవి తమ స్థాయికి మించిన అప్పులు చేయడం, కనీసావసరాలకు కూడా డబ్బు సరిపోకపోవడం మానసిక కారణాల్లో ప్రధానమైనవి పరీక్షలు, ఎన్నికలు మొదలైన వాటిలో ఓటమి చవి చూడటం, వ్యాపారంలో నష్టపోవడం, ఆత్మీయులు మృతి చెందటం, భరించలేని స్థాయిలో అవమానాలకు గురి కావడం మానసిక వ్యాధులకు సంబంధించి డిప్రెషన్‌, స్కిజోఫ్రీనియా, వ్యక్తిత్వ లోపాలు, మద్యపానం మొదలైనవి ముఖ్య కారణాలు.\n\n*\n\nడిప్రెషన్‌తో బాధపడుతున్న వారిలో 15 నుంచి 20 శాతం వరకూ ఆత్మహత్యలకు పాల్పడుతారు. స్కిజోఫ్రీనియా వ్యాధితో బాధపడేవారిలో 10 శాతం మంది ఆత్మహత్యలకు పాల్పడుతారు. డిప్రెషన్‌తో బాధపడుతున్న వారిలో ఆత్మహత్యా ప్రయత్నాలు చేస్తున్న సూచనలు ముందుగానే కనిపిస్తాయి.\n\nఆత్మహత్యలు చేసుకోవాని భావించే వారు ముందుగానే ఇతరులకు ఆ విషయం తెలియ జేయడం, లేదా ఉత్తరాలు రాసి ఉంచడం, దానికి సంబంధించిన ఏర్పాట్లు చేసుకోవడం మొదలైన చర్యలకు పాల్పడుతారు. స్కిజోఫ్రీనియా వ్యాధిగ్ర స్తుల్లో ముందుగా ఎలాంటి సూచనలు కనిపించవు. ఒకేసారి ఆత్మహత్యకు పాల్పడుతారు. దీర్ఘకాలిక వ్యాధుల్లో కేన్సర్‌, ఎయిడ్స్‌ తదితర ప్రమాదకర వ్యాధులకు గురైన వారు మానసికంగా కృంగిపోయి ఆత్మహత్యలకు పాల్ప డుతుంటారు. సాధారణంగా 40 -50 సంవ త్సరాల మధ్య వయస్కుల్లో ఆత్మహత్యలు ఎక్కువగా కనిపిస్తాయి. ఆత్మహత్యాయత్నాలు స్త్రీలలో ఎక్కువగానూ, ఆత్మహత్యలు పురుషుల్లో ఎక్కువగానూ ఉంటాయి.\n\nఒక మనిషి ఆత్మహత్య గురించి ప్రస్తావిం చినప్పుడు కాని, ఉత్తరాల ద్వారా ఆ విషయాన్ని బహిర్గతం చేసినప్పుడు ఆ వ్యక్తి ప్రవర్తనను గమనిస్తూ ఉండాలి.\n\nఆత్మహత్య గురించిన ఆలోచన వ్యక్తపరిచిన వ్యక్తిలో ఆ ఆలోచన ఎంత బలీయంగా ఉందో గమనించి దానినుంచి విరమించుకునేలా చేయాలి. దానికి అవసరమైన సహాయ సహకారాలు అందజేయాలి.\n\nఆత్మహత్యల గురించి ఆయా వ్యక్తులతో చర్చించడం వలన వారిని సరైన మార్గంలోకి మళ్లించడానికి వీలు కలుగుతుంది. ఏవైనా వ్యాధుల కారణంగా ఆత్మహత్యలు చేసుకోవాలనుకునే వారికి ఆ వ్యాధులకు సంబంధించి చికిత్స చేయడం ద్వారా ఆత్మహత్యాయత్నాలను విరమింపచేయవచ్చు.\n\n\nచిన్నపాటి చిట్కాలు :\n\n    * చిన్నపాటి విషయాలకే విలువైన జీవితాన్ని బలితీసుకోకుండా ఒక్క క్షణము ఆలోచించండి ..,\n    * ఇలాంటి ప్రమాదాలు చాలావరకు క్షణికావేశములోనే జరుగుతుంటాయి అందుకే ముందుగా ఆవేశాన్ని నిగ్రహించుకోవాలి .\n    * కొద్దిసేపు మౌనము గా ఉండడం ,\n    * కొన్ని నిముషాలపాటు అంకెలు లెక్కపెట్టడము ,\n    * కడుపునిండా చల్లటి నీరు త్రాగడం ,\n    * ఒంటరిగా ఉండ కుండా మీసమస్యను స్నేహితులతోను , తోబుట్టువులతోను , మీకు నచ్చిన వారితో పంచుకోవడం .\n    * తల్లిదండ్రులు కూడా వారి పిల్లల చేసే అకతాయి పనులకు పదే పదే .. అదేపనిగా మంలించడము , పదుగురి మధ్య ఆ విషయాలు చెప్పి అవమానించడం చేయకూడదు .\n    * పిల్లలు పూర్తిగా టివి లకో , వీడియో గేములకో పరిమితమై ముభావము గా ఉంటే వారిని కాస్తా కుటుంబ వ్యవహారాల్లో బాధ్యులను చేయండి .\n    * పరధ్యానము గా ఉండడము , భోజము పై ఆసక్తి చూపకపోవడం లాంటివి చేస్తుంటే వారిపట్ల జాగ్రత్తలు తీసుకొని సామాజిక పనులలో నిమగ్నమయినట్లు చేయంది .\n',health
'యునానీ (Unani) అన్న మాట \"అయోనియా\" అన్న గ్రీకు మాట లోంచి వచ్చింది. \'అయోనియా\' గ్రీకు దేశానికి మరొక పేరు. యునానీ వైద్యం గ్రీకు దేశంలో రెండవ శతాబ్దంలో పుట్టింది. కాని దీని ప్రచారంలోకి తీసుకు వచ్చినది తొమ్మిదవ శతాబ్దపు పారశీక వైద్యుడు హకీమ్ బిన్ సీనా (అవిసెన్నా). హకీం అంటేనే వైద్యుడు. ప్రస్తుతం ఇది గ్రీకు దేశం లోనూ కాదు, పారశీక దేశం లోనూ కాదు కానీ భారతదేశం లో బహుళ ప్రచారంలో ఉంది. గ్రీస్ దేశాన్ని సెంట్రల్ ఆసియా లోని ఇతర ప్రాంతాలన్ని \'యునాన్\' అని పిలిచేవి. ఈ వైద్య ప్రక్రియ గ్రీస్ లో మొదలైంది కాబట్టి దీన్ని యునాని వైద్యం అనేవాళ్ళు. మాయలూ, మంత్రాల నుండి వైద్యాన్ని వేరు చేసి ఒక శాస్త్రంగా చెప్పిన \'హిప్పొక్రెటస్\'(క్రీ.పూ377-460) ఈ యునాని వైద్య ప్రక్రియకు పితామహుడు. ఈ వైద్య ప్రక్రియను ఈజిప్టు, సిరియా, ఇరాక్, పర్షియా, భారత్, చైనా దేశాల్లోని మేధావులు తమ ప్రక్రియలు జోడించి మరింత సుసంపన్నం చేసాక, అరబ్బులు ప్రత్యేకంగా దీన్ని అభివృద్ధి చేసారు. అందువల్ల దీన్ని గ్రీకో-అరబ్ మెడిసిన్ అంటారు. ఈవైద్య ప్రక్రియ భారత్ కు వచ్చాక ఇక్కడి రాజవంశస్తులు అయిన ఖిల్జీలు, తుగ్లక్‌లు, మొఘల్ చక్రవర్తులూ ఆదరించారు. రాజ వంశాల ఆదరణ తో 17 వ శతాబ్దం వరకూ యునానీ వైద్యం అభివృద్ధి చెందినా, బ్రిటిష్ వారి పాలన లో దీనికి పూర్తిగా ఆదరణ తక్కువయింది.\n[మార్చు] సిద్ధాంతాలు\n\nమనిషిలో నాలుగు విధాలైన ద్రవాలుంటాయి. ఖూన్ (రక్తం), బల్గం (తెమడ లేదా కఫం), సఫ్రా (ఎల్లో బైల్), సౌదా (బ్లాక్ బైల్). ఈ నాలుగు రకాల ద్రవాల మధ్య సమన్వయం ఉంటే మనిషి ఆరోగ్యంగా ఉన్నట్లేనని యునాని వైద్యం చెబుతుంది. ఈ నాలుగు ద్రవాలను హ్యూమర్స్ అంటారు కాబట్టి దీన్ని హ్యూమరల్ థియరీ అంటారు. పై నాలుగు ద్రవాలు సమన్వయంగా ఉండటానికి ఓ శక్తి (వైటల్ ఫోర్స్) తోడ్పడుతుంది. శరీరానికి అవసరపడే ఆ శక్తిని ఖువ్వతే ముదబ్బిరే బదన్ అంటారు. ఈ శక్తి కి విఘాతం కలిగినా మనిషిలో హ్యూమరల్ ద్రవాల సమన్వయం దెబ్బతిన్నా, ఆ వ్యక్తికి జబ్బు వస్తుంది. ఇక్కడ మరో సిద్దాంతము కూడా ఉంది. మనిషిలోని ఈ నాలుగు ద్రవాలకు వేరు వేరు స్వభావాలుంటాయి. రక్తం వేడిగా ఉంటుంది, తెమడ చల్లగా ఉంటుంది, సఫ్రా (పైత్య రసం) వేడిగా పోడిగా ఉంటుంది, సౌదా(బ్లాక్ బైల్) చల్లగా ఉంటుంది. ఈద్రవాల స్వభావాన్ని బట్టి వ్యక్తుల స్వభావాలు వేరుగా ఉంటాయి. దాన్ని బట్టే సైనసైటిస్, న్యుమోనియా వంటి చల్లటి స్వభావం గల జబ్బులు, మూల శంక, టైఫాయిడ్ వంటి వేడి స్వభావమున్న జబ్బులు వస్తాయి. ఈ సిద్ధాంతాన్ని టెంపర్మేంట్ థియరీ అంటారు. \'హ్యూమరల్ థియరీ\', \'ఇమ్యూనిటీ థియరీ\', \'టెంపర్ మెంటల్ థియరీ\' ఆధారంగా జబ్బు లక్షణాలపై వ్యతిరేకంగా పనిచేసి రోగాన్ని మూలాలనుండి పెరికి వేస్తుందీ \'యునానీ వైద్యం\' అంటారు .\n[మార్చు] వ్యాధి నిర్ధారణ\n\nయునానీ వైద్యంలో ప్రధానంగా నాడీ(నబ్జ్) చూసి వ్యాధి నిర్ధారణ చేస్తారు. ఆ తరువాత మూత్ర పరీక్ష (బవుల్), మల పరీక్ష (బరాజ్). రకరకాలైన యంత్ర పరీక్షలు లేకుండా కేవలం నాడీ, మూత్ర, మల పరీక్షల ఆధారంగా వ్యాధి నిర్ధారణ చేస్తారు.\n[మార్చు] చికిత్స విధానాలు\n\nయునానీ వైద్యంలో నాలుగు రకాలుగా చికిత్స చేస్తారు.\n\n    * మొదటిది : (ఇలాజ్ బిద్ తద్బీర్), అంటే ఎలాంటీ మందులు ఇవ్వకుండా కేవలం భౌతిక పరిస్థితుల మార్పు ద్వారా వైద్యం చేయడం.\n    * రండవ రకం : (ఇలాజ్ బిల్ గిజా) ఇది ఆహారంతో చేస్తారు.\n    * మూడవ రకం : మందులతో వైద్యంచేస్తారు. ఈ మందుల తయారీ లో వనమూలికలు, జంతువుల నుండి సేకరించిన పధార్థాలు, ఖనిజాలు ఉపయోగిస్తారు.\n    * నాలుగో రకం : (ఇలాజ్ బిల్ జరాహత్) అవసరమైనప్పుడు శస్త్ర చికిత్స. యునానీ లో శస్త్ర చికిత్స ప్రవేశ పెట్టింది \"రేజస్\" కాబట్టి ఆయన్ను ఫాదర్ ఆఫ్ సర్జరీ గా అభివర్ణిస్తారు.\n\nవైద్యం\nఆరోగ్యం\nఆరోగ్యం\nఆహారం\nవైద్యం\nపౌష్టికత\nవ్యాధులు\nమందులు\nటీకాలు\nఆయుర్వేదం\nహోమియోపతీ\nఅల్లోపతీ\nయునానీ\nసిద్ధ\nఆక్యుపంక్చర్\n\nఈ వైద్యం హిపోక్రటీస్ ప్రవచించిన సూత్రాలపై ఆధారపడ్డ వైద్య శాస్త్రం. ఈ శాస్త్రం ప్రకారం మన శరీరంలో నాలుగు రసాలు (humors) ఉంటాయి: కఫం (phlegm), రక్తం (blood), పచ్చ పిత్తం(yellow bile), నల్ల పిత్తం (black bile). ఆ రోజుల్లో ఈ ప్రపంచం అంతా నాలుగు మూలకాలతో (భూమి, అగ్ని, జలం, గాలి)చెయ్యబడ్డాదన్న నమ్మకం కూడా ఉండేది. కనుక పైన చెప్పిన నాలుగు రసాలకీ, నాలుగు మూలకాలకీ చాల దగ్గర లంకె ఉంది. ఈ దృష్టితో చూస్తే యునానీకీ ఆయుర్వేదానికి దగ్గర పోలికలు ఉన్నాయి. ఆయుర్వేదానికీ హిందూ మతానికీ ఉన్న సంబంధం లాంటిదే యునానీకీ ఇస్లాంకీ ఉంది.\n\nయునానీ మందులని తేనెతో రంగరించి పుచ్చుకుంటారు. భస్మం చేసిన ముత్యాలు, బంగారం కూడ యునానీ వైద్యంలో తరచు కనిపిస్తూ ఉంటాయి.\n',health
'చలికాలం, వర్షాకాల సమయాల్లో వచ్చే సమస్యల్లో ముఖ్యమైనవి అలర్జీ. సైనస్‌కు సంబంధించిన సమస్యలు. వాతావారణ పరిస్థితుల్లోని మార్పులు ఈ కాలాల్లో ఎక్కువగా ఉండటం వలన వ్యాధులు వస్తాయని వైద్యులు అంటున్నారు.\n\nఇవి వస్తున్నట్టు పసిగట్టేందుకు కూడా కొన్ని సూచనలతో ముందుగానే పసిగట్టవచ్చని, ముఖ్యంగా, ముక్కుదూలం వంకరగా ఉండటంతో అలర్జీ, ఆయాసం, సైనస్‌కు సంబంధించిన సమస్యలు వస్తున్నట్టు గుర్తించవచ్చని వారు అంటున్నారు. ఎందుకంటే ఇవన్నీ ఒకదానితో ఒకటి సంబంధం ఉన్న సమస్యలుగా వైద్యులు పేర్కొంటున్నారు.\n\nముక్కు వంకరగా ఉండటం వల్ల మీకు శ్వాస తీసుకోవడంతో ఇబ్బందులు తలెత్తడంతో పాటు ఇతర సమస్యలకు కారణమవుతుందంటున్నారు. ఇది సైనస్‌గా మారే అవకాశం లేకపోలేదని చెపుతున్నారు. ఇలాంటి సమయంలో సైనస్‌కు సంబంధించి ఇన్‌ఫెక్షన్‌ను తొగించే ఆపరేషన్ చేయించుకోవడం అవసరమంటున్నారు. ఈ ఆపరేషన్ తర్వాత శ్వాస తీసుకోవడంలో ఉత్పన్నమయ్యే సమస్యలు తొలగిపోతాయట.\n\nఇదే ఆపరేషన్ ద్వారా అలర్జీ, ఆయాసం వంటి సమస్యలను కూడా పూర్తిగా నివారించవచ్చని వైద్యులు చెపుతున్నారు. అదేసమయంలో మీకు అలర్జీ కలగడానికి గల కారణాలను గుర్తించి వాటికి దూరంగా ఉండటంతో పాటు తగిన ఆహారపు జాగ్రత్తలు తీసుకుంటూ అవసరమైన మందులు వాడడం ద్వారా సమస్యను అదుపు చేయవచ్చని వైద్యులు చెపుతున్నారు\n\nమూడు పూటలా సమయానికి చక్కగా భోజనం చేస్తే.. ఎలాంటి అనారోగ్యం తలెత్తదని వైద్యులు చెబుతున్నారు. వాస్తవానికి ఈ గజిబిజి బ్రతుకుల ప్రపంచంలో ఇది పాటించడం కొంచెం కష్టమే అయినా ఇలా చేయడం వల్ల ఆరోగ్యంగా, ఆనందంగా మన జీవితాన్ని గడిపెయ్యెచ్చు. ఖాలీగా ఉన్న లేదా పనిలో బిజీగా ఉన్న సరే సమయానికి ఆహారం తీసుకోవటం మర్చిపోకూడదు.\n\nఒక సమయం సందర్భం అంటూ లేకుండా ఎప్పుడుపడితే అప్పుడు భోజనం/ఆహారం తీసుకుంటే పలు ఆరోగ్య సమస్యలు తలెత్తుతాయని వైద్యులు హెచ్చరిస్తున్నారు. అవేంటో ఒకసారి మనమూ తెలుసుకుందాం..!! అకాల భోజనం వల్ల కడుపులో క్రమక్రమంగా గ్యాస్‌ (అసిడిటి) సమస్య పెరిగి శరీర పటుత్వాన్ని కోల్పోవడం, జీర్ణ వ్యవస్థ పనితీరు మందగించడం వంటి పలు ఆరోగ్య సమస్యలు తలెత్తుతాయి.\n\nఅంతే కాకుండా.. అనోరెక్సియా, బలిమియా, బింగీ అనే వ్యాధులు సోకడానికి కూడా అకాల భోజనమే కారణం. ఈ వ్యాధులు మనషులను శారీరకంగా, మానసికంగా కుంగదీస్తాయని వైద్యులు హెచ్చరిస్తున్నారు. ఈ వ్యాధులు మనుషులపై ఏయే ప్రభావాలు చూపుతాయే ఒక్కసారి పరిశీలిద్దాం.\n\nఅనోరెక్సియా వ్యాధి సోకిన వ్యక్తి సాధారణ తన సాదారణ శరీర బరువులో 15 శాతం బరువును కోల్పోవడం జరుగుతుంది. ఓ క్రమపద్ధతిలో ఆహారం తీసుకోకపోవడం వల్ల మహిళలో రుతుక్రమానికి (పీరియడ్స్‌) సంబంధించిన సమస్యలు తలెత్తుతాయి.\n\nబలిమియా, బింగీ వ్యాధి లక్షణాలలో చాలా సారూప్యత ఉంది. రెండు వ్యాధులు దాదాపుగా ఒకేరకమైన ఫలితాలనిస్తాయి. ఈ వ్యాధి సోకడం వల్ల శరీరానికి అధిక శ్రమ కలుగుతున్న భావన కలగడం, నీరసంగా అనిపించడం, వాంతులు కావడం వంటి పరిణామాలు సంభవిస్తాయి.\n\nఇకపోతే బింగీ వ్యాధి ఫలితాలు కూడా బలీమియా వ్యాధి ఫలితాలనే చూపిస్తుంది. ఈ వ్యాధి సోకిన వారికి తీసుకున్న ఆహారం సక్రమంగా జీర్ణం కాకపోవడం జరుగుతుంది.\n\nకొందరు యువతీ, యువకులు తమ శరీరాలను నాజూగ్గా ఉంచుకోవడానికి కడుపు మాడ్చుకుంటుంటారు. ఇలా చేయడం వల్ల ఎక్కువగా ఈ వ్యాధులు సోకే ఆస్కారం ఉందని వైద్యు హెచ్చరిస్తున్నారు. ఇందుకు వేరే ప్రత్యామ్నాయ మార్గాలను ఎంచుకోవాలని సలహా ఇస్తున్నారు. కాబట్టి సమయానికి కడుపు నిండా భోంచేసి ఆరోగ్యాంగా ఉండండని వారు సూచిస్తున్నారు.\n',health
'హోమియోపతి విధానం అందరికీ అర్థమవ్వాలంటే దాని గురించి కొన్ని విషయాలు తెలుసుకోవాలి. సారూప్యతా సిద్ధాంతం మీద ఆధారపడి హోమియోపతి వైద్యం చేస్తారు. అంటే వ్యాధి లక్షణాలతో సరిపోలిన నివారణోపాయాలతో రోగాన్ని నయం చేయడం. హోమియోపతి మందులను అనేక రకాల మూలాల నుంచి తయారు చేస్తారు.\n\nముఖ్యంగా చెట్లు, జంతువులు, వ్యాధిగ్రస్త భాగాలు, ఆరోగ్యకర భాగాలు, లోహాల నుంచి సేకరించే పదార్థాలతో హోమియోపతి మందులు తయారవుతాయి. ఈ మందులను మనవజాతిపై మాత్రమే ఫలితాలు చూపే విధంగా తయారు చేస్తారు. వీటిని తీసుకోవడం వలన ఎటువంటి హాని జరగదు. సరైన మోతాదులో, సూచించిన విధంగా తీసుకోవడం వలన 100 శాతం దష్ఫ్రభావాలను అరికట్టవచ్చు.\n\nఇతర విధానాలకు హోమియోపతి వైద్యానికి సారూప్యత అసలుండదు. ఉదాహరణకు అలోపతి అంటే ఇంగ్లీషు చికిత్సావిధానం అన్నమాట. ఉదా: నొప్పికి పెయిన్ కిల్లర్స్ అలోపతి చికిత్సా విధానంలో ఏ ఇద్దరిలో ఒకే రకమైన సమస్యకు ఒకే రకమైన మందును వైద్యులు సూచిస్తారు. అదే హోమియోపతి చికిత్సా విధానంలో ఏ ఇద్దరిలో ఒకే రకమైన సమస్య ఉన్నప్పటికీ మందు, మాత్రలు ఇవ్వడంలో మార్పు ఖచ్చితంగా ఉంటుంది.\n\nహోమియోపతిలో చికిత్సావిధానంలో ఉదాహరణకు ఓ ఆవేశపరుడైన వ్యక్తికి తలనొప్పి ఉండి, మృధు స్వభావి అయిన వ్యక్తి కూడా ఇదే సమస్య ఉంటే వారిద్దరికీ ఇచ్చే మందు మారిపోతుంది. ఈ ఇద్దరికీ హోమియోపతిలో ఒకే మందు ఇస్తే ఫలితం కనిపించదు.\n\nహోమియోపతిలో మనిషి మానసిక ప్రవర్తనను కూడా పరిగణనలోకి తీసుకుంటారు. ఇది పూర్తిగా వ్యక్తి స్వభావాన్నిబట్టి ఇచ్చే వైద్య విధానం ఈ హోమియోపతి. మానసిక, శారీరక లక్షణాలు ఆధారంగా చేసుకొని వైద్యం చేస్తారు.\n\nప్రస్తుతం అసలైన శాస్త్రీయ హోమియోపతి వైద్యం వ్యాపార రంగు పులుముకుంటోంది. తమ వ్యాపారాన్ని వృద్ధి చేసుకునేందుకుగాను హోమియోపతిలోనున్న ప్రాథమిక సిద్ధాంతాలను కూడా పాటించకుండా ఇప్పుడు వైద్యం జరుగుతున్న దాఖలాలున్నాయి.\n\nఅతి కొద్ది మంది వైద్యులు మాత్రమే అసలైన శాస్త్రీయ హోమియోపతి వైద్య విధానాన్ని పాటిస్తున్నారు. హోమియోపతి విధానం చాలా ఉత్తమమైనది. దీని ద్వారా గుర్తు తెలియని రోగాలను కూడా చికిత్స ద్వారా నయం చేయవచ్చు. అయితే మనకు వైద్యం చేస్తున్నవారి గురించి ఆలోచించాలి.\n\nకొద్ది మంది వైద్యులు మాత్రమే హోమియోపతి వైద్యం ద్వారా డబ్బు కాకుండా వంద శాతం ఫలితాలను రాబడుతున్నారు. ప్రస్తుత పరిస్థితుల్లో (స్వైన్‌ఫ్లూ కొత్త వ్యాధి) ప్రజలు హోమియోపతి వైద్యం గురించి కనీస అవగాహన కలిగివుంటే మంచిది.\n\nదీని ద్వారా ఎటువంటి దుష్ఫ్రభావాలు లేకుండా అందరూ ఆరోగ్యకర జీవనం సాగించవచ్చు. హోమియోపతి వైద్యాన్ని సాధారణ పౌరులు కూడా సులభంగా అర్థం చేసుకోవచ్చు. ఉదాహరణకు తాళం. మనం సరైన తాళం చెవితో తెరిస్తే తాళం తెరుచుకుంటుంది.\n\nఇదే సూత్రం హోమియోపతి వైద్యానికి కూడా వర్తిస్తుంది. బాధిత వ్యక్తి హోమియో వైద్యుడి వద్దకు వచ్చినప్పుడు రోగ లక్షణాలు, నివారణకు తయారు చేసే మందు సరిపోతే వ్యాధి నయమవుతుంది. ఇక్కడ సేకరించే మందు మూలాలే ప్రధానం.\n\nహోమియోపతిలో ఒక్క తలనొప్పికే వేలరకాల మందులు ఉన్నాయంటున్నారు వైద్యనిపుణులు. రోగి శారీరక, మానసిక స్థితిని బట్టి వైద్యుడు మందును సూచించాలి. హోమియోపతి విధానంలో వైద్యం ఇలానే చేస్తారు. తరువాత భాగంలో మనం హోమియోపతిలో ఉపయోగకర మందులు గురించి తెలుసుకుందాం...\n\n',health
'పర్యావరణ పరిరక్షణలో… గో గ్రీన్‌ క్లబ్‌\nకొన్నేళ్ల క్రితం రాష్ట్ర రాజధాని హైదరాబాద్‌ను సైకిల్‌ నగరంగా పిలిచేవారు. ఎందుకంటే ఏ చోట చూసినా సైకిళ్లు అధిక సంఖ్యలో ఉండేవి. కానీ కాలక్రమేణా ఇంధన వాహనాలు రావడం వల్ల సైిళ్లు కననుమరుగయ్యాయి. ఈ వాహనాల సంఖ్య పెరగడంతో హైదరాబాద్‌ నగరం కాలుష్యమయం అయిపోతోంది. పర్యావరణానికి ఇవి కలిగించే కాలుష్యంవల్ల నగరంలో నివసించే వారికి ఎన్నో వ్యాధులు సంక్రమిస్తున్నాయి. వీటన్నింటికీ పరిష్కారమార్గంగా యువతీ యువకులు కొందరు తమ మోటారు వాహనాలకు బదులు సైైకిల్‌ను వాడేందుకు ముందుకు వస్తున్నారు. అత్యవసర పరిస్థితిలో తప్ప వీటిని ఉపయోగించకూడదని నిర్ణయించుకుంటున్నారు. కొత్తగా సైకిల్‌ క్లబ్‌లను ఏర్పాటుచేస్తున్నారు.సైకిల్‌తో సావాసం చేసేందుకు ఆసక్తి చూపుతున్నారు. సైకిల్‌ క్లబ్‌లో చేరి పర్యావరణాన్ని రక్షించే బాధ్యతలో మీరూ పాలు పంచుకోండని మిగతావారికి పిలుపునిస్తున్నారు.\n\nసామాన్యుల విమా నంగా ప్రసిద్ధి గాం చిన సైకిల్‌ను నేడు కొందరు కుర్రకారుకు ఇష్టమై న వాహనంగా మారింది. బైక్‌ లేకుండా కనీ సం బయటకు అడుగుపెట్టని కుర్రవాళ్ళు ఉన్న ఈ రోజుల్లో ఇలాంటి నిర్ణయం తీసుకో వడం చాలా ఆనందాన్ని కలిగిస్తోందని పెద్ద లు అంటున్నారు. పర్యావరణానికి ఎటువం టి కాలుష్యాన్ని అందించని వాహనం ఇది. సురక్షితమైన, నిరాటంకంగా సాగి పోయే సైకిల్‌, ఆరోగ్యంగా, ఆర్థికంగా ఎంతో మేలు కూడా చేస్తుంది.\n\nరోజురోజుకీ భూమిపై పెరిగిపోతున్న కాలుష్యాన్ని తగ్గించే పాత్రలో నేడు సైకిళ్లు ఎంతో ముఖ్యపాత్ర పోషిస్తాయనడంలో ఏమాత్రం సందేహంలేదు. అందుకే పలు దేశాల ప్రజలు నేడు సైకిల్‌పై ప్రయాణం చేయాలనుకుంటున్నారు. అదే తరహాలో హైదరాబాద్‌వాసులు కూడా సైకిల్‌నే వాడాలని నిశ్చయించుకుంటు న్నారు. అలాగే తమ స్నేహితులకు కూడా సైకిల్‌వాడండని నెట్‌ ద్వారా మెసేజ్‌లు ఇస్తున్నారు. దాంతో నగరంలోని సైక్లింగ్‌ క్లబ్‌లలో సభ్యుల సంఖ్య రోజు రోజుకీ పెరుగుతోంది.\n\nఆరోగ్యం కలిగిస్తుంది…\nఎంతటి మహానగరంలోనైనా పోస్ట్‌మన్‌, పాలవాడు, పేపర్‌వాడు సైకిల్‌నే తమ వాహనంగా వినియోగిస్తుంటారు. ఇరుకైన సందుల్లో వేగంగా పోవడానికి వీలుగా, మెయింటెన్స్‌కి పెద్ద ఖర్చు చేయన వసరం లేకపోవడం వంటి పలుకారణాల వల్ల వీటిని ఉ పయోగి స్తుంటారు. అయితే ఇప్పుడు కార్పొరేట్‌ ఎగ్జిక్యూటివ్స్‌ కూడా తమ కార్లకు బదులు సైకిల్‌నే ఉపయోగిస్తున్నారు. నెలకు ఐదంకెలు జీ తం కలిగిన వారు కూడా వీటివైపే మొగ్గుచూపుతున్నారు. సాఫ్ట్‌వేర్‌ కంపెనీలో పనిచేసే కిషోర్‌ ఇంటికి తను పనిచేసే ఆఫీసుకు మధ్య దూరం నాలుగు కిలోమీటర్లు. అందుకని తను కారును ప్రక్కన పె ట్టి సైకిల్‌ మీదనే ఆఫీసుకు వెళుతుంటాడు.\n\nవారానికి ఒక్క సారిమా త్రమే తన కారును ఉపయోగిస్తాడు. ‘సైకిళ్లు పర్యావరణాన్ని కాపా డడమే కాకుండా, ఆర్యోగం కలిగిస్తాయి, ఆర్థికంగా కూడా ఆదా . వీటికోసం పెట్రోలు, డీజల్‌ వంటి ఇంధనాలేమీ కొనక్కర్లేదు, అలా గే మధ్యలో ఎక్కడైనా ఆగిపోతుందని భయమేలేదు. ఈ రోజుల్లో ప్రపంచంలోని అభివృద్ధిచెందిన ఎన్నో దేశాలు సైకిల్‌కు ప్రాము ఖ్యత ఇస్తున్నాయి. నానాటికీ పెరిగిపోతున్న కాలుష్యం వల్ల విపరీ తంగా మారిపోతున్న వాతావరణ మార్పులను అరికట్టేం దుకు ఇందన వాహనాలకు బదులుగా సైకిల్‌ను వాడు తున్నారు’ అని కిషోర్‌ అన్నారు.\n\nసింపుల్‌ ఐడియా…మన దేశ పట్టణాల్లో , నగరాల్లో విపరీతమైన ట్రాఫిక్‌ రద్దీలకు, పెట్రోలు, డీజల్‌ రోజురోజుకూ పెరిగిపో తుండటం వల్ల ప్రత్యామ్నాయ మార్గంగా సైకిల్‌ బాగా ఉపయోగపడుతుంది.ఆఫీసుకు పోయేటప్పుడు, వచ్చేటప్పుడు ట్రాఫిక్‌లో చిక్కుకుంటే ఆ గాలికాలుష్యం వల్ల ఆరోగ్యం కూడా దెబ్బతింటుంది. వీటన్నింటికీ పరి ష్కార మార్గంగానే ప్రభాకర్‌రావ్‌ అనే అతను గోగ్రీన్‌ సైక్లింగ్‌ క్లబ్‌ను నెలకొల్పారు.‘ కారు, బైక్‌లు ఉన్నవారికి సైకిల్‌ కొనడం ఏ మంత కష్టం కాదు. ఇందువల్ల ఎంతటి రద్దీ ట్రాఫి్‌లోనైనా సుర క్షితంగా ఇంటికి చేరుకోవచ్చు. నాలుగువందల మంది తో బెంగ ళూరులో ఉన్న మా క్లబ్‌ ప్రస్తుతం హైదరాబాద్‌లో కూడా నెల కొల్పాలని అనుకుంటున్నాం. సైక్లింగ్‌ వల్ల కలిగే లాభాలను అన్ని కార్పొరేట్‌ ఆఫీసులలో పనిచేసేవారికి, విద్యార్ధులకు మరోసారి తెలి యజేస్తున్నాం. చాలా మంది క్లబ్‌లో జాయిన్‌ అవుతామని ముందు కొచ్చారు.పర్యావరణానికి మేలుచేయడానికి తమ వంతు కృషిని అందిస్తామని చెబుతున్నారు’ అని ప్రభాకర్‌ అన్నారు.\n\nతమ వంతు ప్రయత్నం చేస్తున్నారు…\nనేటి రోజుల్లో వాహన వినియోగం విపరీతంగా పెరిగిపోతోంది. దూర ప్రాంతాలకు వెహికల్స్‌ను వాడడం మంచిదేకానీ, దగ్గరగా ఉ న్న ఆఫీసులకు కూడా వీటినే ఉపయోగించడం వల్ల, ట్రాఫిక్‌ జామ్‌ లతో ఎంతో ఇంధనం వృధాగా ఖర్చు అవుతుంది. వీటిని దృష్టిలో ఉంచుకొని కొందరు యువకులు కాలేజీలకు, ఆఫీసులకు ప్రత్యా మ్నాయమార్గంగా సైకిల్‌ ఉపయోగించేందుకు ఆసక్తి కనబరుస్తు న్నారు. పర్యావరణ కాలుష్యం తగ్గించేందుతమ వంతు ప్రయత్నం చేస్తున్నారు. ‘మా ఇంటినుంచి కాలేజీ దగ్గరే. అంటే ఒక కిలోమీట ర్‌ ఉంటుంది. ఇంతకు ముందు వరకు కాలేజీకి నా బైక్‌మీద వెళ్లే వాడిని, అయితే కాలేజీ నుంచి వచ్చేటప్పుడు ట్రాఫిక్‌జామ్‌ వల్ల చా లా ఇంధనం వృధా అవుతుండేది.\n\nదీనివల్ల పర్యావరణానికి హాని తో పాటు భవిషత్‌ తరాలకు ఇందన కొరత ఏర్పడే అవకాశాలు ఉన్నాయి.అదీ కాకుండా ఇప్పుడు ఏదేశంలో చూసినా భూమిని రక్షించుకోవాలనే తపన ఎక్కువైంది.అందువల్ల పర్యావరణాన్ని త ద్వారా భూమిని కాలుష్యం నుంచి కాపాడే చర్యలో నావంతు కృషి చేయాలనుకున్నాను. ఇ అప్పటినుంచి దూర ప్రాంతాలకు, అత్య వసర పరిస్థితిల్లో తప్పించి బైక్‌ వాడను కాలేజీకి కూడా ఇప్పుడు కొత్తగా కొన్న సైకిల్‌ మీదే వెళుతున్నాను. అలాగే సైకిల్‌ క్లబ్‌లో కూ డా చేరాలని నిశ్చయించుకున్నాను. ముందు మా ఫ్రెండ్స్‌ నవ్వు కున్నా ఎందుకు చేశానో చెప్పినప్పుడు చాలా సంతోషించారు. కాలేజీ దగ్గర ఉన్న విద్యా ర్థులంతా ఆ రోజునుంచి సైకిల్‌ మీదనే కాలేజీకి వస్తున్నారు.పర్యావరణం గురించి పూర్తిగా తెలుసుకున్నారు’ అని మున్నా అన్నాడు.\n\nప్రభుత్వం కూడా చొరవచూపాలి…\n‘నేడు చాలామంది కుర్రకారు సైకిల్‌ను తమ వాహనాలుగా చేసు కుంటున్నారు. పర్యావరణానికి రక్షణగా వస్తున్న ఈ సైకిల్‌ ట్రెండ్‌ ను ప్రభుత్వం కూడా ప్రోత్సహించాలి. సైకిల్‌ ప్రయాణానికి అను గుణంగా రోడ్లనందు ప్రత్యేక మార్గాన్ని ప్రవేశపెట్టాలి. చొరవచూపి సైకిల్‌ వాడకాన్ని పెరిగేలా చేయాలి. అలాగే పర్యా వరణానికి ఎంత టి ముప్పు కాలుష్యంవల్ల వాటిల్లుతుందో తెలియజేయాలి. స్కూళ్లు, కాలేజీలలో పోస్టర్లు అంటించడం, విద్యార్థులతో సమావేశమై భూ మిని రక్షించుకోవాల్సిన అవసరం మనపై ఎంతుందో వారికి అర్థమ య్యేలా తెలియజేయడం ఎంతో అవసరం.\n\nఇలాంటివి చేయడం వల్ల విదార్థులో కాలుష్యాన్ని తగ్గించాలనే తపన పెరుగుతుంది. వీరే కాకుండా ఉద్యోగులు, వ్యా పారస్తులుకూడా వీటి గురించి ఆలో చిస్తే మంచిది. చాలా మంది పక్కనే ఉన్న షాపుకు లేదా ఆఫీసులకు బైక్‌ లేదా కారును ఉపయోగిస్తుంటారు. మరికొంతమంది తమ హోదాను తెలుపడం కోసం కార్లను ఉయోగిస్తుంటారు. వీరందరూ తమ హోదాలను మరిచి తక్కువ దూరంఉన్న చోట్లకు సైకిల్‌ను వాడడం ఎంతో మంచిది. అప్పుడే మనం మన భావితరాలకు ఆరోగ్యకరమైన వాతావరణాన్ని అందించిన వారమవుతాము’ అని లెక్చరర్‌ నారాయణ తెలిపారు.\n',health
'పచ్చగా ఉండే అరటి ఆకులో ఆహారం పెట్టుకుని తినడం వల్ల త్వరగా జీర్ణమవుతుంది. అలాగే మోదుగ ఆకులతో కుట్టిన విస్తరిలో భోజనం చేస్తే జ్ఞాపకశక్తి పెరుగుతుందనీ, మనస్సుకు ప్రశాంతత లభిస్తుందని అంటుంటారు.\n\nఆకుపచ్చని అరటి ఆకులో భోజనం చేయడం వల్ల కఫవాతాలు తగ్గిపోతాయి. శరీరానికి బలం చేకూరుతుంది. బాగా ఆకలివేస్తుంది. ఆరోగ్యం చక్కబడి శరీరానికి మంచి కాంతి వస్తుంది.\n\nఅరటి మోదుగ ఆకులలో భోజనం చేయడం వల్ల ప్రేవులలోని క్రములు నాశనమవుతాయని ఆయుర్వేదం కూడా చెపుతోంది. అలాగే అరటి చెట్టు నుంచి వచ్చే అరటి పండు కూడా ఆరోగ్యానికి మేలు చేస్తుంది.\n\nఅరటి పండులోని పొటాషియం శరీర కండరాలను కూడా ఆరోగ్యంగా ఉంచుతుంది. జీర్ణ సంబంధ సమస్యలను కూడా అరటిపండు మంచి ఔషధంలా పనిచేస్తుంది. జబ్బుపడినవాళ్లు దీనిని తీసుకుంటే త్వరగా కోలుకుంటారు. అరటిపండు అల్సర్లను నివారించడంలో క్రియాశీలకంగా పనిచేస్తుంది.\n\nమహావిష్ణు స్వరూపమైన మర్రిచెట్టు ఆకులలో అన్నం తింటే క్రిమిరోగ నివారిణిగా పనిచేస్తుంది. కంటికి సంబంధించిన దోషాలను తొలగిస్తుంది.\n',health
'మనం సృష్టించుకున్న ల్యామినేట్స్‌ కాక సహజమైన సామగ్రి వాడితే మరింతగా విశ్రాంతినిచ్చే, తక్కువ మానసిక ఒత్తిడిని కలిగించే పరిస రాలు ఇంట్లో రూపొందుతాయి. ఎండ,గాలి వంటి సహజ వనరులను అత్యధికస్థాయిలో వాడడం, రంగులు ఫర్నిషింగ్‌ ఉపకరణాలు, లైటింగ్‌ పద్ధతులు. యాంత్రిక , ఎలెక్ట్రానిక్‌ పరికరాలను నియమానుసారం ఉపయో గించ డం- ఆరోగ్యకరమైన ఇంటిని రూపొందిస్తాయి. సరిగా జాగ్రత్త తీసుకోని యంత్రాలు, వాడేసిన ఇంట్లో పలి,వెలుపలి సామగ్రి ఇంట్లో రసాయనిక కాలుష్యాన్ని పెంచు తాయి. ఇంట్లో గాలిపై చెడుప్రభావం వేస్తాయి. చివరికి మన ఆరోగ్యంపై చెడుప్రభావం ప్రసరిస్తాయి.\n\nసహజమైన తాజా గాలి: రసాయనిక ఏర్‌ఫ్రెషనర్లను వాడకండి- వాటికి బదులు బేకింగ్‌ సోడా లేక ఏ ఇతర సహ జమైన ఫ్రెషెనర్లను వాడండి. లేక కిటికీలను కాసేపు తెరిచి వుంచడండి. బ్రోమినేటెడ్‌ ఫ్లేమ్‌ రిటార్డెంట్లు, స్టేయి న్‌రిపె ల్లెంట్లు, రింకిల్‌ రెసిస్టెంట్‌ ట్రీట్‌మెంట్లులేని ఫర్నిచర్‌, కార్పెట్లు, కర్టన్లు ఎంపిక చేసుకోండి. ఇంట్లో విరివిగా మొక్కలు పెంచుకుంటే విషకాలుష్యాన్ని అరికట్ట వచ్చు. ఇంట్లో పెరిగే మొక్కలు కెమికల్స్‌ను పీల్చుకుని వాటిని ఆహారంగా , శక్తిగా మారుస్తాయి. గాలిని శుభ్రపరు స్తాయి. ఇంట్లో ప్రతిగదిలో 100 చదరపుటడుగులకు 3 మొక్క లుండాలని సిఫార్సు చేస్తున్నారు. సహజసిద్ధమైన మొక్కల్నే పెంచండి. తలు పులు బార్ల తెరిచివుంచి ఇంట్లో వేడిని సహ జంగానే బయటికి పోయేలా జాగ్రత్త తీసుకోండి. ప్రెస్డ్‌ పార్టికల్‌ బోర్డుకంటే అసలైన చక్కే వాడండి.\n\nరంగులు రంగులన్నిటికీ వేవ్‌లెంగ్త్‌ ,శక్తి ఉంటాయి. ఇంట్లో అలంకరణ కోసం సమతూకంతో కూడుకున్న రంగు ల్ని ఎంపిక చేసుకోండి. తేలికైన తెల్లటి లేత పసుపు రంగులు గోడలకు వేస్తే గదిలో ప్రశాంతమై వాతావరణం నెలకొంటుంది.\n\nవాయు ప్రసారం: ఒకవేళ తగినన్ని తలుపులు కిటికీలు లేనట్లయితే ఎక్సాస్ట్‌ ఫ్యాన్లు వినియోగించి ఇంటిని వెచ్చగా, పొడిగా ఉంచుకోండి. వెంటిలేషన్‌ లేక వాయు ప్రసారం లేక గాలిమార్పిడి పెంచినట్లయితే ఇంట్లో వేడి తగ్గి బూజుపట్టకుండా ఉండడానికి సహాయపడతుంది. మెత్తటి ఫర్నిషింగ్‌ సామగ్రి, ఫోముల వంటి సింథటిక్‌ సామగ్రి వివిధ అనారోగ్యకరమైన గ్యాసులను గాలిలోకి విడుదల చేస్తాయి.  కవర్లు, నాన్‌-స్టిక్‌ కుక్‌వేర్‌ వంటి వస్తువులు వాడకండి. ఫార్మల్‌డిహైడ్‌ వుండే రింకిల్‌ రెసిస్టెంట్‌ షీట్లు లేక పెస్టిసైడ్‌ట్రీటెడ్‌ కాటన్‌ పడకగదుల్లో వాడినట్లయితే ఇంట్లో ఆరోగ్యకరమైన వాతావరణం నెలకొంటుంది.\n',health
'24 గంటలు అపెండిక్స్‌ గండం\n\n24 గంటల నొప్పి... అదే అపెండిక్స్‌... ఏ క్షణాన... తిప్పలు తెచ్చిపెడుతుందోనని ప్రతి ఒక్కరికీ భయమే. \'అపెండిసైటిస్‌\' మన మనసుల్లో అంతటి భయాన్ని సృష్టించింది.\n\nనిజానికి అపెండిక్స్‌ నొప్పి అంత ఇబ్బందికరమైనదే. ఎందుకంటే దీన్ని అనుమానించటం తేలిక. కానీ కచ్చితంగా నిర్ధారించుకోవటం కష్టం. ఒకవేళ నిర్ధారించినా వెంటనే ఆపరేషన్‌ అవసరమా? కాదా? అన్నది తేల్చి చెప్పటం మరో ఇబ్బంది. అయితే ఒకప్పటి కంటే ఇప్పుడు ఈ అపెండిక్స్‌ పై మన అవగాహన చాలా పెరిగింది.\nఉండుకం... అపెండిక్స్‌.. అన్నది పెద్దపేగులో మొట్టమొదటి భాగం! చిన్నపేగూ, పెద్దపేగూ కలిసే చోట.. మొదట్లో ఉంటుందిది. కావటానికి ఇది పెద్దపేగులో మొదటి భాగమైనా మానవుల్లో దీనికేమంత ప్రాధాన్యం లేకపోవటం వల్ల.. పరిణామక్రమంలోనే పెద్దపేగుకు అతుక్కుని ఉండిపోయే చిన్న తిత్తిలా తయారైంది. సాధారణంగా ఇది 8 సెం.మీ. పొడవుంటుంది. అరుదుగా 12 సెం.మీ. వరకూ ఉంటుంది. అందరికీ ఒకే కోణంలో ఉండాలనేం లేదు. సాధారణంగా లోపలికి ఏవైనా పదార్ధాలు వెళుతుంటేనే పేగుల సైజు పెరుగుతుంది. ఈ ఉండుకం పేగుల్లో భాగమే అయినా ఇదొక ప్రత్యేక కోణంలో వంగి ఉండటం, దీని ప్రవేశ మార్గం చాలా చిన్నగా ఉండటం వల్ల దీనిలోకి ఎలాంటి పదార్థాలూ వెళ్లవు. కాబట్టి ఇది సైజు పెరగకుండా అలా చిన్నగానే ఉండిపోతుంది. ఉండుకంలో జిగురు స్రావాలు (మ్యూకస్‌) ఉత్పత్తి అవుతుంటాయి. చిన్నగా ఉండే దీని ప్రవేశ మార్గంలో నుంచి ఆ స్రావాలు ఎప్పటికప్పుడు పెద్దపేగుల్లోకి వచ్చి చేరుతుంటాయిగానీ పెద్దపేగుల్లోని ద్రవాలు, మలం, స్రావాల వంటివి మాత్రం దీన్లోకి వెళ్లవు.\n\nనొప్పికి మూలం.. రెండు రకాలు!\n* అపెండిసైటిస్‌... ఈ ఉండుకం నొప్పి ప్రధానంగా రెండు రకాలుగా రావచ్చు.\n\n1. అబ్‌స్ట్రక్టివ్‌: అంటే పేగుల్లోని మలంగానీ, నులిపురుగుల వంటివిగానీ ఈ ఉండుకం మార్గానికి అడ్డుపడొచ్చు. అప్పుడు ఉండుకంలో తయారయ్యే మ్యూకస్‌ స్రావాలు బయటకు రావటం కష్టమవుతుంది కాబట్టి లోపలే ఉబ్బి.. వాపునకు కారణమవుతుంది.\n\n2. ఇన్‌ఫెక్టివ్‌: మనం తీసుకున్న ఆహారం, నీటి ద్వారా బ్యాక్టీరియా వంటివి పేగుల్లోకి చేరి.. అక్కడ్నుంచి ఉండుకంలోకి ప్రవేశించి, ఇన్‌ఫెక్షన్‌కు దారితియ్యచ్చు.\n\nనొప్పి లక్షణాలు ముఖ్యం\nఅపెండిసైటిస్‌ సమస్య... ప్రధానంగా కడుపు నొప్పితో ఆరంభమవుతుంది. తర్వాత జ్వరం, వాంతులు, ఆకలి లేకపోవటం.. ఈ నాలుగూ ప్రధాన లక్షణాలు. అపెండిసైటిస్‌ను నిర్ధారించటంలో ఈ లక్షణాలకు ఎంతో ప్రాధాన్యం ఉంది.\n\n* నొప్పి: అపెండిసైటిస్‌ నొప్పి తీరు చాలా ప్రత్యేకంగా ఉంటుంది. ఇది ముందు బొడ్డు దగ్గర, బొడ్డు చుట్టూ వస్తుంది. క్రమంగా సమయం గడుస్తున్న కొద్దీ ఉండుకం ఉండే చోటు అయిన కుడివైపు పొత్తికడుపు భాగానికి (రైట్‌ ఇలియాక్‌ ఫోజా) మళ్లుతుంది. అందుకే దీన్ని \'షిఫ్టింగ్‌ పెయిన్‌\' అంటారు. బొడ్డు దగ్గర ఆరంభమైన నొప్పి సుమారు 6-8 గంటల తర్వాత ఇలా కడుపు కింది భాగానికి చేరుకుంటుంది. దీన్ని అపెండిసైటిస్‌ ప్రత్యేక లక్షణంగా చెప్పుకోవాలి. ఈ నొప్పి ఇలా మారటానికి కారణం- పొట్టలో ప్రధాన నాడులన్నీ బొడ్డు దగ్గర కేంద్రీకృతమవుతాయి కాబట్టి.. కడుపులో ఎక్కడ సమస్య తలెత్తినా ముందు బొడ్డు దగ్గరే నొప్పి ఆరంభమవుతుంది. ఇక ఇన్ఫెక్షన్‌ ముదిరి, వాపు పెరిగిన కొద్దీ క్రమేపీ ఉండుకం ఉండే దగ్గరే నొప్పి ఎక్కువగా తెలుస్తుంటుంది.\n\n* జ్వరం: నొప్పి ఆరంభమైన తర్వాత జ్వరం వస్తుంది. ఇది ఎప్పుడూ 100.4 డిగ్రీల సెంటీగ్రేడ్‌ కన్నా ఎక్కువగా ఉంటుంది. మధ్యమధ్యలో తగ్గటమన్నది ఉండదు.. జ్వరం ఎప్పుడూ ఒకేలాగ ఉంటుంది.\n\n* వాంతులు: కొందరిలో ఒకట్రెండు వాంతులు అవుతాయి. కొందరిలో అవీ ఉండకపోవచ్చు కూడా. ఈ వాంతులు పేగుల్లో అవరోధాల మూలంగా వచ్చేవి కావు. నాడుల్లో స్పందనల మూలంగా వస్తాయి. అందుకే వీటిని \'రిఫ్లక్స్‌ వామిటింగ్స్‌\' అంటారు.\n\n* ఆకలి లేకపోవటం: అపెండిసైటిస్‌ అనేది పేగులకు సంబంధించిన సమస్య కాబట్టి ఆకలి తగ్గిపోయి ఆహారం సయించదు. - ఈ లక్షణాలు కనబడినప్పుడు అపెండిసైటస్‌ అని అనుమానించాలి.\n\nవైద్యులేం చూస్తారు?\nఇవాళ ఎన్నో రకాల అత్యాధునిక పరీక్షా విధానాలు అందుబాటులోకి వచ్చాయి. అయినా అపెండిసైటిస్‌ను నిర్ధారించే విషయంలో వైద్యులు స్వయంగా చేసే పరీక్షకు ఎంతో ప్రాధాన్యం ఉంది. వైద్యుల పరీక్షతో దీన్ని తేలికగానే గుర్తించగలుగుతారు. దాన్ని నిర్ధారించుకునేందుకుఆల్ట్రాసౌండ్‌ పరీక్ష, రక్తపరీక్షలు చేయిస్తారు. వీటితో కచ్చితంగా నిర్ధారించటం సాధ్యమవుతుంది.\n\nనొప్పి కేంద్రం.. మెక్‌బర్నీస్‌ పాయింట్‌\nకడుపు నొప్పి వచ్చినప్పుడు.. అది ఉండుకం వాచి.. అపెండిసైటిస్‌ కారణంగా వచ్చిన నొప్పేనా? అన్నది గుర్తించటానికి ఒక సూత్రం ఉంది. కుడివైపు కటి ఎముక (ఇలియాక్‌ స్పైన్‌) నుంచి బొడ్డు వరకూ ఒక గీతను ఊహించుకోండి. దీన్ని \'స్పైనో అంబ్లికల్‌ లైన్‌\' అంటారు. ఈ గీతను మూడు భాగాలు చేసి బొడ్డు నుంచి రెండు భాగాలు దాటిన తర్వాత మూడో భాగం మొదట్లో పాయింట్‌ ముఖ్యమైంది. దీనికిందే ఉండుకం ఉంటుంది. అపెండిక్స్‌ వాపు వచ్చినపుడు ఈ పాయింట్‌ వద్ద వేలితో నొక్కితే రోగి నొప్పితో విలవిల్లాడిపోతారు. దీన్నే \'మెక్‌ బర్నీస్‌ పాయింట్‌\' అంటారు. పొత్తికడుపు అంతా ఎక్కడ నొక్కినా పెద్దగా స్పందించరుగానీ.. ఈ \'పాయింట్‌\' వద్దకు రాగానే చేత్తో కూడా తాకనివ్వరు. నొప్పి ఉండుకానికి సంబంధించినదేనని చెప్పేందుకు ఇది కీలకమైన సంకేతం.\n\n* రెండోది పెరిటోనైటిస్‌: అపెండిక్స్‌ వాచిన తర్వాత క్రమంగా సమయం గడుస్తున్న కొద్దీ ఇన్‌ఫెక్షన్‌ కడుపులోని ఇతర పొరలకూ వ్యాపించి ఆ ప్రాంతంలో పెరిటోనైటిస్‌కు దారి తీస్తుంది. అప్పుడు పొత్తికడుపు కండరం నొక్కితే గట్టిగా తయారవుతుంది. దీన్ని \'మజిల్‌ గార్డింగ్‌\' అంటారు.\n\nమరికొన్ని సంకేతాలు..\n* అపెండిక్స్‌ వాపు వచ్చినపుడు దగ్గితే ఆ ప్రాంతంలో విపరీతమైన నొప్పి వస్తుంది. ఈ నొప్పి ఎక్కడో కచ్చితంగా చూపించగలుగుతారు కూడా.\n\n* ఎడమ కాలు కదపమంటే తేలికగా కదుపుతుంటారు. కానీ కుడికాలు కదపమంటే భయంభయంగా, నొప్పితో కదపలేకపోతుంటారు. ఎందుకంటే కుడికాలు కదిపినప్పుడు \'ఇలియోసోయాస్‌\' అనే కండరం కదులుతుంది, ఇది లోపల ఉండుకాన్ని తాకుతుంది. దీంతో కుడికాలు కదుపుతుంటే లోపల నొప్పి తీవ్రమవుతుంది. అయితే.. బొద్దుగా ఉండే పిల్లల్లో ఆ ప్రాంతంలో నొక్కినా వారు వెంటనే స్పందించకపోవచ్చు. అందుకే వీరిలో అపెండిసైటస్‌ ముదిరిపోయి.. అది లోపల చీముతో పగిలిపోవటమన్నది ఎక్కువగా జరుగుతుంటుంది. అందువల్ల బొద్దు పిల్లల్లో అపెండిక్స్‌ ప్రాంతంలో నొప్పి వస్తే జాగ్రత్తగా ఉండాలి.\n\nతేల్చిచెప్పే ఆల్ట్రాసౌండ్‌\nవైద్యులు స్వయంగా వివిధ రకాలుగా పరిశీలించిన తర్వాత అపెండిక్స్‌ వాపు అని బలంగా అనుమానిస్తే.. కచ్చితమైన నిర్ధారణ కోసం ఇతర పరీక్షలు చేయిస్తారు. వీటిల్లో ఆల్ట్రాసౌండ్‌ ముఖ్యమైంది.\n\n* ఆల్ట్రాసౌండ్‌ పరీక్షలో అపెండిక్స్‌ వాపును కచ్చితంగా గుర్తించొచ్చు. నిజానికి వాపులాంటి సమస్యలేమీ లేకుండా అపెండిక్స్‌ ఆరోగ్యంగా ఉంటే ఆల్ట్రాసౌండ్‌ పరీక్షలో కనిపించటం కష్టం. అపెండిక్స్‌ వాచినపుడు అది స్పష్టంగా కనిపిస్తుంది. ఇక అపెండిక్స్‌ గోడ మందంగా కూడా మారినట్టు తెలుస్తుంది. దీని మందం 6 ఎం.ఎం. కన్నా ఎక్కువుంటే అపెండిక్స్‌ వాచిందని అనుమానం, 9 ఎం.ఎం. కన్నా ఎక్కువుంటే కచ్చితంగా వాపేనని నిర్ధారణ చేస్తారు. అపెండిక్స్‌ చుట్టూ చీము లేదా ద్రవం ఏవన్నా చేరి ఉన్నాయా అన్నదీ (పెరీ ఎపెండిక్యులర్‌ కలెక్షన్‌) తెలుస్తుంది. వీటితో చాలా వరకూ అపెండిసైటిస్‌ అని కచ్చితంగా తెలిసిపోతుంది.\n\nసహాయపడే రక్తపరీక్షలు: అపెండిక్స్‌ వాచినపుడు రక్తంలో తెల్లకణాలు (డబ్ల్యూబీసీ) అధిక సంఖ్యలో ఉంటాయి. నొప్పితో పాటు క్యూబిక్‌ మిల్లీలీటర్‌ రక్తంలో 10 వేల కన్నా ఎక్కువ తెల్లకణాలుంటే అపెండిసైటస్‌ అని భావించొచ్చు. ఈ తెల్లకణాల్లోనూ న్యూట్రోఫిల్స్‌ సంఖ్య 70 శాతం కన్నా ఎక్కువుంటాయి. ఇక సీ-రియాక్టివ్‌ ప్రోటీన్‌ 6 కన్నా ఎక్కువుంటే ఇన్‌ఫెక్షన్‌ ఉన్నట్టు అర్థం.\n\nచికిత్స ఏమిటి?\nవైద్యుల పరీక్ష, ఆల్ట్రాసౌండ్‌లలో అపెండిక్స్‌ వాచినట్టు స్పష్టంగా నిర్ధారణ అయితే నేరుగా ఆపరేషన్‌కు వెళ్లిపోవటం మంచిది. ఒకవేళ ఆల్ట్రాసౌండ్‌ ఫలితం స్పష్టంగా లేకపోతే.. రక్తపరీక్ష ఫలితాలను చూస్తారు. అప్పటికీ ఉండుకం నొప్పేనా? కాదా? అన్నది స్పష్టంగా తేలక అనుమానంగా ఉంటే బాధితులను ఆసుపత్రిలో చేర్చి జాగ్రత్తగా గమనించాల్సి ఉంటుంది. నొప్పి తీవ్రంగా లేకపోయినా, ఆల్ట్రాసౌండ్‌ పరీక్షలో స్పష్టంగా కనిపించకపోయినా, రక్తంలో తెల్లకణాలు అంత ఎక్కువగా లేకున్నా.. యాంటీబయాటిక్‌ మందులతో చికిత్స చేయొచ్చు. ఈ సమయంలో ఎటువంటి ఆహారం ఇవ్వకుండా సెలైన్‌ ఇస్తారు. దీంతో పేగులకు పూర్తి విశ్రాంతి లభిస్తుంది. ఇలా 24-48 గంటల్లో అపెండిక్స్‌ వాపు లక్షణాలు తగ్గుముఖం పడతాయి. అప్పుడు తిరిగి పరీక్షించి మందులతో చికిత్స చేయాలా? ఆపరేషన్‌ చేయాలా? అనేది నిర్ణయిస్తారు. ఒకవేళ ఇన్‌ఫెక్షన్‌ తగ్గకుండా నొప్పి పెరుగుతూ అపెండిక్స్‌ వాపు లక్షణాలు స్పష్టమవుతుంటే ఆపరేషన్‌ చేయాల్సి ఉంటుంది.\n\n* అపెండిక్స్‌ వాచినట్టు ఒకసారి గుర్తిస్తే ఆపరేషన్‌ చేసి తొలగించటం తప్ప మరో మార్గం లేదు! వాపును మందులతో తాత్కాలికంగా తగ్గించినా కొద్దిరోజుల తర్వాత అది తిరిగి వాచే అవకాశం ఉంటుంది. కాబట్టి సర్జరీ చేయటం ఉత్తమం.\n\n* అపెండిసైటస్‌ అని నిర్ధారణ అయ్యి, నొప్పి తీవ్రంగా ఉంటే.. సాధ్యమైనంత త్వరగా.. 24 గంటల్లోపే సర్జరీకి వెళ్లటం ఉత్తమం. ఎందుకంటే ఇటువంటి పరిస్థితుల్లో సమయం వృథా చేసినకొద్దీ అది పగిలి.. అందులోని చీము, మలం పొట్ట అంతా అవ్వచ్చు. దీంతో ప్రాణానికీ ప్రమాదం ముంచుకొస్తుంది. ఒకవేళ ఆపరేషన్‌ చేసి అదంతా శుభ్రంగా కడిగినా కూడా.. పేగులు అతుక్కుపోయే అవకాశం చాలా ఎక్కువ. కాబట్టి అది స్పష్టంగా అపెండిసైటిస్‌ అని తేలితే ఆపరేషన్‌కు వెళ్లటం.. అనుమానంగా ఉంటే ఉండుకాన్ని కాపాడటానికి మందులతో ప్రయత్నించటం మంచిది.\nనొప్పులన్నీ ఉండుకానివే కావు!\nపొట్టలో కుడివైపు వచ్చే నొప్పులన్నీ ఉండుకం నొప్పులే కాకపోవచ్చు. ఎందుకంటే ఇతరత్రా ఎన్నో సమస్యల్లో కూడా నొప్పి ఇలాగే ఉండొచ్చు. ముఖ్యంగా మూత్రనాళ ఇన్ఫెక్షన్లు వచ్చినప్పుడు.. నీళ్ల విరేచనాలు పట్టుకున్నప్పుడు.. మూత్రపిండాల్లో ఇన్ఫెక్షన్‌ వచ్చినప్పుడు.. పొట్టలోని లింఫ్‌ గ్రంథులు వాచినప్పుడు.. ఆడపిల్లల్లో పొత్తికడుపు వాపు (పీఐడీ) సమస్యలో.. కాలేయంలో చీము వంటి సమస్యలు తలెత్తినప్పుడు.. చివరికి కుడివైపు వూపిరితిత్తి కింది భాగంలో న్యూమోనియా వచ్చినపుడు కూడా... నొప్పి ఇలాగే ఉండొచ్చు. అందుకే అది \'అపెండిసైటస్‌\' నొప్పేనని నిర్ధారించే ముందు వైద్యులు ఒకటికి రెండుసార్లు తరచి చూస్తారు!\nఆపరేషన్‌ రెండు రకాలు\nఅపెండిక్స్‌ను తొలగించటానికి రెండు రకాల ఆపరేషన్లు అందుబాటులో ఉన్నాయి. ఒకటి పొట్టమీద కోతపెట్టి చేసేది, రెండోది పొట్ట మీద రంధ్రాలు వేసి వాటిద్వారా కెమేరా గొట్టంతో ఉండుకాన్ని తొలగించే ల్యాప్రోస్కోపిక్‌ పద్ధతి. రెండూ సమర్థమైనవే. కాకపోతే ల్యాప్రోస్కోపిక్‌ పద్ధతిలో చేస్తే త్వరగా కోలుకుంటారు. కండరాలను పెద్దగా కొయ్యాల్సిన పని ఉండదు కాబట్టి కండరాల నొప్పి అంతగా ఉండదు. త్వరగా లేచి తిరుగుతారు. పొట్ట మీద పెద్ద మచ్చలూ ఉండవు.\nవిశేషాల అవశేషం..!\n* పట్టణాల్లో ఎక్కువ: ఉండుకం నొప్పి.. అదే అపెండిసైటిస్‌.. పట్టణ ప్రాంతాల్లో ఎక్కువ. పల్లెల్లో తక్కువ. దీనికి పట్టణ ఆహారంలో పీచు తక్కువ ఉండటం కూడా కారణం కావచ్చు. పీచు తక్కువగా తినేవారిలో మలబద్ధకం అధికం. మలం లోపల నిల్వ ఉన్నప్పుడు పేగుల్లో.. లోపల ఆహారద్రవాల కదలికలు తగ్గొచ్చు. ఫలితంగా ఉండుకంలోని జిగురు స్రావాలు బయటకు రాకుండా లోపలే ఉండిపోయి.. అవే ఇన్ఫెక్షన్‌కు కారణం కావచ్చు.\n\n* యుక్తవయసు బెడద: అపెండిక్స్‌ వాపు ఏ వయసువారిలోనైనా రావొచ్చుగానీ.. కానీ 12-19 ఏళ్ల యుక్తవయస్కుల్లో అధికం! నాలుగేళ్ల లోపు పిల్లల్లో చాలా అరుదు. ఆరేళ్లలోపు వారిలో కొంత అరుదు. 6-12 ఏళ్ల వారిలో కొంచెంగా కనిపించొచ్చు.\n\n* అమ్మాయిల్లో ఆపరేషన్‌: అపెండిక్స్‌ తొలగించే శస్త్రచికిత్స అబ్బాయిల్లో కన్నా అమ్మాయిల్లోనే 2.5 రెట్లు ఎక్కువ. ఎందుకంటే బాలికల్లో పునరుత్పత్తి అవయవాలు ఉండుకం దగ్గర్లోనే ఉంటాయి. ముఖ్యంగా ఫలోపియన్‌ ట్యూబు ఈ ఉండుకానికి దగ్గరగా ఉంటుంది. కాబట్టి అపెండిసైటస్‌ వస్తే ఆ ఇన్‌ఫెక్షన్‌ వల్ల పొత్తికడుపులో వాపు పెరిగి.. ట్యూబులకు ఇన్ఫెక్షన్‌ వస్తే వాటిలో అవరోధాలు తయారై.. భవిష్యత్తులో సంతాన రాహిత్యం సంభవించవచ్చు. అందుకనే అమ్మాయిల్లో అపెండిసైటస్‌ అని ఏమాత్రం అనుమానం వచ్చినా వెంటనే ఆపరేషన్‌ చేస్తుంటారు.\n\n* వేసవి బెడద: పేగు సమస్యలైన నీళ్లవిరేచనాల వంటివన్నీ వేసవిలో ఎక్కువ. పేగుల్లో సమస్యల వల్ల ఈ అపెండిసైటస్‌ కూడా రావచ్చు.\n\n* గండం తగ్గింది: 24 గంటల కడుపు నొప్పి... అపెండిసైటస్‌పై ప్రజల్లో చైతన్యం పెరగటం వల్ల ఇప్పుడు త్వరగా స్పందిస్తున్నారు. దీంతో అపెండైసిటిస్‌ మూలంగా మరణాల సంఖ్య గతంలో కన్నా ఇప్పుడు గణనీయంగా తగ్గింది. ఇప్పటికీ దీనిబారిన పడిన ప్రతి 200 మందిలో ఒకరికి ప్రాణ ప్రమాదం ఉంటోంది!\nకాదు వ్యర్థం.. కాదు అవశేషం..!\nఒకప్పుడు ఉండుకం (అపెండిక్స్‌)ను.. పరిణామంలో మిగిలిపోయిన ఒక వ్యర్థ అవయవంగా, అవశేషంగా భావించేవారు. కానీ క్రమేపీ వైద్యపరంగా వైద్యపరిశోధనా రంగం అభివృద్ధి చెందిన కొద్దీ... ఈ ఉండుకం మరీ అంత వ్యర్థమైనదేం కాదన్న అవగాహన పెరుగుతోంది.\n\n* పహారా సైన్యంలో భాగం: మన శరీరంలో వ్యాధికారకాలతో పోరాడే పెద్ద వ్యవస్థ ఉంది. దీన్నే మనం రోగనిరోధక వ్యవస్థ అంటాం. ఈ వ్యవస్థకు సంబంధించిన ప్రత్యేక భాగాలు శరీరమంతా ఉన్నాయి. వీటిలో ముఖ్యంగా చెప్పుకోవాల్సినవి- గొంతులోని టాన్సిల్స్‌; పేగుల్లో.. మరీ ముఖ్యంగా పెద్ద-చిన్న పేగులు కలిసే చోట అధికంగా ఉండే పేయర్స్‌ ప్యాచెస్‌; పేగుల గోడల్లో ఉండే లింఫ్‌ గ్రంథులు; ఈ ఉండుకం! ఇవన్నీ కలిసి రోగ నిరోధక వ్యవస్థలో భాగంగా పనిచేస్తాయి. అందుకే వీటన్నింటినీ కలిపి \'గట్‌ అసోసియేటెడ్‌ లింఫాటిక్‌ టిష్యూ\' అంటారు. పేగుల్లో ఏవైనా రోగకారకాలు, వ్యాధికారకాలు చేరితే ఇవన్నీ కలిసి.. వాటిని సమర్థంగా ఎదుర్కొంటాయి. కాబట్టి ఉండుకానికి ఇప్పుడు మనం ఎటువంటి ప్రయోజనమూ లేదని భావించటానికి లేదు!\n\n* ఆపదలో ఆసరా: ఒకప్పుడు ఏ ఆపరేషన్‌ కోసం పొట్ట తెరిచినా... ఈ ఉండుకాన్ని తొలగించటం పరిపాటిగా ఉండేది. కానీ ఇప్పుడిప్పుడే ఈ ధోరణిలోనూ మార్పు వస్తోంది. ఎందుకంటే పొట్టలో ఎక్కడైనా చిన్న నాళం, గొట్టం (కాండ్యూట్‌) అవసరమైతే దీన్ని వినియోగించటం విస్తృతంగా వాడకంలోకి వస్తోంది. ముఖ్యంగా కాలేయం నుంచి వచ్చే నాళాలు, మూత్రనాళాలు, ఫలోపియన్‌ ట్యూబుల వంటివి కొంతభాగం దెబ్బతిన్నప్పుడు ఆ దెబ్బతిన్న నాళం స్థానే ఉండుకాన్ని అమరుస్తున్నారు. అలాగే కొందరు పిల్లలకు మలమూత్రాలపై పట్టు ఉండదు. \'న్యూరోజెనిక్‌ బ్లాడర్‌, బవెల్‌\' సమస్యల్లో వారికి ఈ ఉండుకాన్ని లోపల.. మూత్రాశయానికిగానీ, పెద్దపేగు మొదటిభాగానికి గానీ అతికించి.. రెండో కొనను బొడ్డు దగ్గర ఉంచుతారు. దీని ద్వారా మూత్ర విసర్జన చేయటానికి వీలు కలుగుతుంది. అలాగే పెద్ద పేగుల్లోపలికి నేరుగా ఎనిమా ఇవ్వటం ద్వారా ఒకేసారి మలవిసర్జన సాధ్యపడతాయి.\n',health
'దానిమ్మ పొదలాగా పెరిగే చెట్టు. ఈ చెట్టు పళ్లు, గింజలు, పొట్టు, కాండం, బెరడు అన్నీ ఔషధయుక్తమే. దీని ఔషధ గుణాలేమిటో ఒకసారి చూద్దాం. అధిక దాహాన్ని ఆపడానికి దానిమ్మరసం చాలా మంచిది. జ్వర పీడితులకు దానిమ్మరసంలో చక్కెర చేర్చి గ్రెవిడిన్ అనే పానీయం తాగితే మంచిది. ముక్కు, పంటి చిగుళ్లలో రక్తస్రావం ఉన్నప్పుడు దానిమ్మ పూలను నమిలితే తగ్గిపోతుంది.\n\nరక్త విరేచనాలయ్యేటప్పుడు తాజా దానిమ్మపండు తినాలి. మూత్రం పోయేందుకు కష్టంగా ఉన్నప్పుడు దానిమ్మరసం తాగాలి. హృద్రోగం, జఠరదోషం, కామెర్లు ఉన్నవారికి దానిమ్మ రసం మంచి మందు. కడుపులో నులిపురుగులు, ఏలికపాములతో బాధపడేవారు దానిమ్మ వేర్లతో కషాయం చేసి తాగాలి. కడుపునొప్పి, పళ్ల నొప్పులు ఉన్నవారికి దానిమ్మ పూలరసం ఉపశమనాన్నిస్తుంది.\n\nఅజీర్తితో బాధపడేవారు ఒక కప్పు దానిమ్మరసంలో కొద్దిగా జీలకర్ర పొడి చేర్చి తాగాలి. దగ్గుతో బాధపడేవారు దానిమ్మ రసానికి కొద్దిగా తేనె కలిపి తాగితే తగ్గిపోతుంది. అలర్జీకి దానిమ్మరసం, కలకండ కలిపి తాగితే తగ్గుతుంది. దానిమ్మ రసం వలన బలహీనత తగ్గి నరాలు శక్తిని పుంజుకుంటాయి. గాయాలు, కురుపులకు దానిమ్మ వేరును అరగదీసి ఆ గంధాన్ని రాయాలి.\n\nతలనొప్పితో బాధపడేవారు దానిమ్మవేరును గంధంలా అరగదీసి దానిని నుదిటికి పట్టించాలి. ఒంటిపై కురుపులున్నవారు దానిమ్మగింజలు, కొద్దిగా జీలకర్ర, ధనియాలు కొద్దిపాటి నీళ్లలో 24 గంటలు నానబెట్టి తరువాత బెల్లం చేర్చి తాగితే త్వరగా నయమవుతాయి.\n\nకాలిన గాయాలకు దానిమ్మ ఆకులను నూరి రాస్తే తగ్గుతుంది. అంతేకాకుండా దానిమ్మతో సిరప్, చట్నీ, వడపప్పు కూడా తయారు చేయవచ్చు.\n',health
'ఆక్యుపంక్చర్ (Acupuncture) చైనా దేశములో బహుళ ప్రఖ్యాతగాంచిన వైద్యవిధానాలలో ఒక రకము. శరీరంలో కొన్ని ప్రత్యేకమైన ప్రదేశాల్లో సన్నటి సూదులను గుచ్చడం ద్వారా నొప్పిని తగ్గించడం, చికిత్స చేయడం దీని ప్రధాన ఉద్దేశ్యం. చైనీయుల సాంప్రదాయ వైద్య విధానం ప్రకారం ప్రత్యేకమైన ప్రదేశాలు శరీరం లోకి జీవశక్తి ప్రవేశించే మార్గంలో అమరి ఉంటాయి. శరీర ధర్మ శాస్త్రం ప్రకారం కానీ, కణజాల శాస్త్రం ప్రకారంగానీ ఈ ప్రదేశాల గురించి ఎటువంటి ఆధారాలూ లేవు.[1]\n[మార్చు] చరిత్ర\n\nచైనాలో రాతి యుగం నుంచే ఈ విధానం వాడుకలో ఉన్నట్లు తెలుస్తోంది. ఈ విధానంలో వారు పదునైన రాయితో చేసిన సూదులను వాడేవారు. క్రీ.పూ 3000 సంవత్సరానికి చెందిన అలాంటి రాళ్ళను కొంతమంది పురాతత్వ శాస్త్రవేత్తలు మంగోలియా ప్రాంతంలో కనుగొనడం జరిగింది. [2][3]ఇది ఆవిర్భవించింది చైనాలో కానీ జపాన్, టిబెట్, వియత్నాం, కొరియా లలో కూడా ఈ విధానాన్ని అవలంభించేవారూ, బోధించేవారు ఉన్నారు.\n\nఇటీవల ఓట్జీ అనే ప్రాంతంలో ఆల్ప్స్ పర్వత శ్రేణుల్లో 5000 సంవత్సరాలనాటి ఒక మమ్మీ ని కనుగొన్నారు. దాని మీద సుమారు 50 ప్రదేశాల్లో పచ్చబొట్లు కనుగొన్నారు. అవి ఉన్న ప్రదేశాలన్నీ ఇప్పుడు ఆక్యుపంక్చర్ విధానంలో కొన్ని రోగాల నివారణకు సూదులు గుచ్చడానికి గుర్తించిన ప్రదేశాలే.\nఆయుర్వేదం (Ayurveda) ఆయుష్షుని కాపాడి వృద్ధి చేసే వేదం. ఇది అధర్వణ వేదానికి ఉప వేదం. ఇది భారత దేశంలో అతి పురాతనకాలం నుండి వాడుకలో ఉన్న వైద్యం. ఆధునిక వైద్యం వచ్చిన తరవాత ఇది కొంచం వెనకబడినా ప్రస్తుతకాలంలో తిరిగి ప్రాచుర్యాన్ని సంతరించుకుంది. శస్త్రచికిత్స చేసే కొన్ని వైద్యరీతుల్లో ఆయుర్వేదం ఒకటి. దీనిలో అనేక సాంప్రదాయములు కలవు.\nధన్వంతరి, ఆయుర్వేద వైద్యుడు\nవిషయ సూచిక\n[దాచు]\n\n    * 1 పౌరాణిక గాథలు\n    * 2 చారిత్రక ఆభివృద్ధి\n    * 3 ఇతర వైద్యవిధానాలతో పోలిక\n    * 4 వివిధ సాంప్రదాయాలు\n    * 5 ప్రస్తుత ఆచరణ విధానాలు\n    * 6 ఇవి కూడా చూడండి\n    * 7 మూలాలు\n    * 8 బయటి లింకులు, వనరులు\n\n[మార్చు] పౌరాణిక గాథలు\n\nవేదముల వలెనే ఇది మొదట బ్రహ్మచే స్వయంగా తెలుసుకొనబడినదని అంటారు. తర్వాత బ్రహ్మ నుండి దక్షప్రజాపతి, అతని నుండి అశ్వినీ దేవతలు, వారి నుండి ఇంద్రుడు ఆయుర్వేదమును నేర్చుకొనిరి అన్నది పురాణ వాక్యం. ధర్మార్థ కామ మోక్షములకు అడ్డంకిగా ఉన్న అనేక వ్యాధులను నయం చేయాలన్న సదుద్దేశంతో భరద్వాజ, ఆత్రేయ, కశ్యప, కాశ్యప, నిమి మొదలగు ఋషులు జనుల యందు దయ కలవారై, త్రిలోకాధిపతియైన ఇంద్రుని వేడిరి. అప్పుడు కాయ, బాల, గ్రహ, ఊర్థ్వాంగ (శాలక్య), శల్య, దంష్ట్ర, జరా, వృష అను 8 విభాగాలతో కూడిన ఆయుర్వేదమును ఆ ఋషులకు ఇంద్రుడు ఉపదేశించెను. ఆ ఋషులు పరమానందముతో భూలోకమునకు వచ్చి శిష్యులకు ఉపదేశించిరి. ఆ శిష్యులలో ఉత్తముడైన అగ్నివేశుడు మొదటిగా అగ్నివేశ తంత్రము అనే గ్రంథమును రచించి విశ్వవ్యాప్తినొందించెను. ఈ విధంగా ఆయుర్వేద అవతరణ జరిగినది. నేటికిని ఈ ఆయుర్వేదము చక్కగ అభ్యసింపబడి ఆచరణలో ఉన్నది.\n[మార్చు] చారిత్రక ఆభివృద్ధి\n\nఆ గ్రంథమును చరకుడు తిరిగి వ్రాసి దానికి చరక సంహిత అని నామకణం చేశాడు. మరియొక సాంప్రదాయం ప్రకారం శ్రీ మహా విష్ణువు యొక్క అవతారమైన కాశి రాజగు దివోదాస ధన్వంతరి సుశ్రుతాది శిష్యులచేత ప్రార్థించబడినవాడై వారికి ఆయుర్వేదమును బోధించెను. ఆ శిష్యులందరు వారి వారి పేర తంత్రములను రచించిరి. వాటిలో సుశ్రుత సంహిత అనునది యెంతో ప్రాచుర్యమును పొందెను. ఇది పుస్తకరూపంలో తక్షశిల,నలందా విశ్వవిద్యాలయాలలో లభ్యమౌతుంది.\n[మార్చు] ఇతర వైద్యవిధానాలతో పోలిక\nవైద్యం\nఆరోగ్యం\nఆరోగ్యం\nఆహారం\nవైద్యం\nపౌష్టికత\nవ్యాధులు\nమందులు\nటీకాలు\nఆయుర్వేదం\nహోమియోపతీ\nఅల్లోపతీ\nయునానీ\nసిద్ధ\nఆక్యుపంక్చర్\n\nఇతర వైద్య విధానాలతో పోల్చి చూస్తే, ఆయుర్వేదం చాలా ప్రాచీన మైనది. దానికి తోడుగ అనేక వైద్య అంశాలు విశదీకరించ బడ్డాయి. విశేషంగా శస్త్రవిద్యావిషయాలు మరియు రక్తము (blood) దాని ప్రాధాన్యతపై అవగాహన పెంచారు.\n[మార్చు] వివిధ సాంప్రదాయాలు\n',health
'\nప్రోస్టేటు గ్రంథి.. మలి వయసు పురుష లోకంలో కలవరాన్ని పెంచుతోంది! వయసులో ఉన్నంత కాలం వీర్యం ఉత్పత్తిలో ముఖ్య పాత్ర పోషించే ఈ గ్రంథి.. మలివయసుకు దగ్గరవుతున్నకొద్దీ కొద్దికొద్దిగా ఉబ్బటం ఆరంభమవుతుంది. అది సహజం! దానివల్ల మూత్రం ఆపుకోలేక పోవటం, వెళ్లినా ఇంకా లోపలే ఉండిపోతుండటం వంటి సమస్యలు మొదలవ్వటమూ అంతే సహజం. దీన్నే \'బీపీహెచ్‌\' అంటారు. ఈ బాధలు, ఇబ్బందులు తప్పించి ఇదేమంత ప్రమాదకరమైంది కాదు. కానీ... కొద్దిమందిలో మాత్రం దాదాపు ఇవే లక్షణాలతో.. పూర్తిగా ఇదే తీరులో.. ప్రోస్టేటు క్యాన్సర్‌ కూడా ఆరంభం కావచ్చు! దీన్ని ఏమాత్రం నిర్లక్ష్యం చెయ్యటానికి వీల్లేదు. కాబట్టి మలివయసులో మూత్ర సమస్యలు వేధిస్తున్నప్పుడు తక్షణం వైద్యులకు చూపించుకోవటం.. అది క్యాన్సర్‌ కాదని స్పష్టంగా నిర్ధారణ చేయించుకోవటంచాలా ముఖ్యం. ఒకవేళ క్యాన్సర్‌ అయితే ఎలా ఎదుర్కోవాలన్నదీ అంతే ముఖ్యం.\n\nపౌరుష గ్రంథి.. అస్థీల గ్రంథి.. ప్రోస్టేటు గ్రంథి.. ఇలా పేరు ఏదైనా అది పురుషులకు అత్యంత కీలకమైన గ్రంథి! మూత్రాశయం కిందే... పెద్ద ఉసిరికాయ ఆకారంలో.. మూత్ర మార్గం చుట్టూ ఆవరించి ఉండే ఈ గ్రంథి.. వీర్యం ఉత్పత్తిలో కీలకమైన పాత్ర పోషిస్తుంటుంది.సంతానానికి బీజాంకురాలుగా వృషణాల్లో ఉత్పత్తి అయ్యే శుక్రకణాలు.. ఈ ప్రోస్టేటు గ్రంథిలో తయారయ్యే స్రావాలతో కలిసే \'వీర్యం\' రూపంలో బయటకు వస్తుంటాయి. ఈ గ్రంథికి అంతటి ప్రాధాన్యం ఉంది.కానీ పురుషులకు వయసు పెరుగుతున్న కొద్దీ ఇది పెద్దదిగా ఉబ్బటం.. ఫలితంగా మూత్ర విసర్జనలో రకరకాల సమస్యలు తలెత్తటంచాలా సహజ పరిణామంగా మారింది. దీన్నే \'బినైన్‌ ప్రోస్టాటిక్‌ హైపర్‌ప్లేసియా(బీపీహెచ్‌)\' అంటారు. ఇది ఇబ్బంది పెట్టేదేగానీ ప్రమాదం తెచ్చిపెట్టేది కాదు. కానీ సరిగ్గా ఇదే వయసులో... ఇదే లక్షణాలతో ప్రోస్టేటు గ్రంథిలో క్యాన్సర్‌ కూడా ఆరంభం కావచ్చు. ఈక్యాన్సర్‌ పాశ్చాత్య దేశీయులతో పోలిస్తే మన ఆసియా వాసుల్లో తక్కువేగానీ.. మన దగ్గర దీనిపై సరైన చైతన్యం, దీన్ని ముందుగా గర్తించే స్క్రీనింగ్‌ పరీక్షలపై అవగాహన లేకపోవటం మూలంగా చాలామంది దీన్ని బాగా ముదిరిపోయిన తర్వాతగానీ గుర్తించలేకపోతున్నారు.అప్పటికే క్యాన్సర్‌ ప్రోస్టేటు గ్రంథిని దాటిపోయి.. ఎముకలకు ఇతరత్రా అవయవాలకు పాకిపోతోంది. ముందుగా గుర్తిస్తే దీన్ని చాలా వరకూ నయం చేసే, సమర్థంగా నియంత్రించే చికిత్సలు ఇప్పుడు అందుబాటులో ఉన్నాయి. అందుకే మలివయసులో మూత్ర విసర్జనలో బాధలు ఎదురవుతున్నప్పుడు తప్పకుండా అది క్యాన్సర్‌ కాదని నిర్ధారణ చేయించుకోవటం అవసరం.\n\n*\n\nఎవరికి ఎక్కువ: ప్రోస్టేట్‌ క్యాన్సర్‌ వృద్ధుల్లో ఎక్కువ. 40 ఏళ్ల లోపు వారిలో అరుదు. బ్యాటరీ పరిశ్రమల్లో కాడ్మియం ప్రభావానికి లోనయ్యే వారిలోనూ ఎక్కువ. ఇది ఎందుకొస్తుందో స్పష్టమైన కారణమేదీ తెలియదు. కానీ తలసరి కొవ్వు వినియోగం ఎక్కువగా ఉన్న దేశాల్లో ఇదీ ఎక్కువ. మన దేశంలో మిగతా క్యాన్సర్లతో పోలిస్తే ఇది అరుదే అయినా సంపన్న, పట్టణ వర్గాల్లో, కొవ్వు ఎక్కువగా తినే వారిలో ఎక్కువగా కనబడుతోంది.\n\nలక్షణాలేమిటి: ప్రోస్టేట్‌ క్యాన్సరుకంటూ ప్రత్యేకమైన లక్షణాలేమీ లేవు. వయసుతో వచ్చే \'బీపీహెచ్‌\' సమస్యలో ఉన్నట్టే దీనిలోనూ- తరచూ మూత్రానికి వెళ్లాల్సి రావటం, మూత్ర విసర్జన కష్టంగా ఉండటం, బొట్లుబొట్లుగా వస్తుండటం, మూత్రాన్ని ఆపులేకపోవటం వంటి లక్షణాలే ఉంటాయి. కాబట్టి ఈ లక్షణాలను వయసుతో సహజంగా వచ్చే \'బీపీహెచ్‌\'వే అని కొట్టిపారెయ్యకుండా క్యాన్సర్‌ కాదని నిర్ధారించుకోవటం అవసరం. తొలిదశలోనే ప్రోస్టేట్‌ క్యాన్సర్‌ సూచనలు మనకు \'పీఎస్‌ఏ\' పరీక్షలో అందుతాయి. క్యాన్సర్‌లో మరింత ఎక్కువగా పెరుగుతుంది. సమస్య నిర్ధారణలో ఈ పరీక్ష అత్యంత కీలకమైనది.\n\nగుర్తించేదెలా: 50 ఏళ్లు దాటిన తర్వాత ప్రతి పురుషుడూ ఏటా \'పీఎస్‌ఏ\' పరీక్ష చేయించుకోవటం చాలా అవసరం. ఈ \'పీఎస్‌ఏ\' పెరుగుదల ఎక్కువగా ఉంటే క్యాన్సరేమోనని అనుమానించటం శ్రేయస్కరం. దీనితో పాటు వైద్యులు మలద్వారం గుండా వేలు పెట్టి.. ప్రోస్టేటు గ్రంథిని నొక్కి చూస్తారు. దీన్నే \'డిజిటల్‌ రెక్టల్‌ ఎగ్జామినేషన్‌\' అంటారు. ఇలా నొక్కినప్పుడు ఈ గ్రంథి పెద్దగా అవటమేకాదు, క్యాన్సర్‌ సోకితే అది చాలా గట్టిగా కూడా తగులుతుంది. దీంతో క్యాన్సర్‌ అనుమానం బలపడుతుంది. ప్రోస్టేటు క్యాన్సర్‌ను కచ్చితంగా నిర్ధారణ చేసుకునేందుకు ప్రోస్టేటు గ్రంథి నుంచి ముక్కతీసి పరీక్షించే \'బయాప్సీ\' ఒక్కటే మార్గం. అయితే దీన్ని ఎవరికి, ఎప్పుడు బయాప్సీ చెయ్యాలన్న దానిపై స్పష్టమైన మార్గదర్శకాలున్నాయి.\n\n\'పీఎస్‌ఏ\' కీలకం!\n\'పీఎస్‌ఏ\' రక్తపరీక్ష ముఖ్యంగా ప్రోస్టేటు గ్రంథి స్వభావాన్ని చెప్పే పరీక్షేగానీ.. క్యాన్సర్‌కు ప్రత్యేకించింది కాదు. కాబట్టి ఇది మనం బలంగా అనుమానించేందుకు మాత్రమే ఉపయోగపడుతుంది. \'పీఎస్‌ఏ\' మోతాదు పెరిగితే క్యాన్సర్‌గా అనుమానించాలి, నిర్ధారించుకునేందుకు ఇతర పరీక్షలు చెయ్యాలి. పీఎస్‌ఏ సాధారణంగా వయసును బట్టి 0-4 నానోగ్రామ్స్‌/ఎంఎల్‌ మధ్య ఉంటుంది. వయసును బట్టి ఇది ఆ లోపు ఉంటే ఫర్వాలేదు.ఏ వయసు వారికైనా \'పీఎస్‌ఏ\' 10 నానోగ్రామ్స్‌/ఎంఎల్‌ కంటే ఎక్కువుంటే తక్షణం ప్రోస్టేట్‌ క్యాన్సర్‌ ఉందేమో తెలుసుకునేందుకు గ్రంథి నుంచి ముక్క తీసి (బయాప్సీ) పరీక్ష చేయాలి. ఒకవేళ పీఎస్‌ఏ 4-10 మధ్య ఉంటే అప్పుడు బయాప్సీ అవసరమా? కాదా? అన్నది నిర్ధారించటం కీలకం. అందుకు పీఎస్‌ఏ డెన్సిటీ, పీఎస్‌ఏ వెలాసిటీ, ఫ్రీ పీఎస్‌ఏ.. వంటి ఇతర పరీక్షలు మనకు కీలక సమాచారాన్నిఅందిస్తాయి. వాటన్నింటి ఆధారంగా బయాప్సీ అవసరమా? కాదా? అన్నది నిర్ధారించాల్సి ఉంటుంది. వాటి గురించి వివరంగా..\n\nవయసు: పీఎస్‌ఏ స్థాయి ఎంత ఉండొచ్చన్న దానికి వయసు ప్రాతిపదిక. వయసు పెరుగుతున్న కొద్దీ ఇది కూడా పెరుగుతుంటుంది. ఉదాహరణకు 40-49 ఏళ్ల వారిలో 0-2.5 ఉంటే నార్మల్‌. అంటే 45 ఏళ్ల వ్యక్తికి పీఎస్‌ఏ 4 ఉంటే ప్రమాదం పొంచి ఉన్నట్టు అర్థం. అదే 75 ఏళ్ల వ్యక్తికి 6.5 ఉన్నా కూడా దాన్ని మరీ తీవ్రంగా తీసుకోవాల్సిన అవసరం లేదు. ఎవరికి బయాప్సీ అవసరమన్నది నిర్ధారించటంలో ఇది ఒక కీలకాంశం.\n\nపీఎస్‌ఏ డెన్సిటీ: వయసుతో పాటే ప్రోస్టేట్‌ గ్రంథి సైజూ పెరుగుతుంది. కాబట్టి రక్తంలో పీఎస్‌ఏ స్థాయి కూడా పెరుగుతుంది. కాబట్టి రక్తంలో పీఎస్‌ఏ స్థాయి... ప్రోస్టేట్‌ గ్రంథి సైజుకు అనుగుణంగానే పెరిగిందా? ఇంకా ఎక్కువగా పెరిగిందా? అన్నది తెలుసుకోవటం దీని ఉద్దేశం.\n\nపీఎస్‌ఏ వెలాసిటీ: ఇది కొంత క్లిష్టమైన లెక్క. ఏడాదికి ఒకసారి పీఎస్‌ఏ చెయ్యాలి. కాలక్రమేణా అది ఏ రేటులో పెరుగుతోందన్నది లెక్కించాలి. ఇది కూడా ముఖ్యమే\n\nఫ్రీ పీఎస్‌ఏ: ప్రోస్టేట్‌ క్యాన్సర్‌ ఉంటే.. \'టోటల్‌ పీఎస్‌ఏ\' ఎక్కువుంటుంది.. కానీ దానిలో \'ఫ్రీ పీఎస్‌ఏ\' అన్నది తగ్గుతుంటుంది. దీన్ని బట్టి కూడా అనుమానించటం అవసరం. వీటన్నింటి ఆధారంగా బయాప్సీ అవసరమా? కాదా? అన్నది వైద్యులు నిర్ధారిస్తారు.\n*\nప్రోస్టేట్‌ గ్రంథి వాపులో, సిస్టోస్కోపీ తర్వాత, ప్రోస్టేట్‌ గ్రంథి బయాప్సీ తర్వాత ఆరు వారాల వరకూ కూడా పీఎస్‌ఏ స్థాయి పెరిగే ఉంటుంది, ఆ విషయాన్ని మర్చిపోకూడదు. కాబట్టి పీఎస్‌ఏ పెరిగిందంటే ఇవన్నీ చూడటం అవసరం.\n* అలాగే క్యాన్సర్‌ బాధితుల్లో ఓ 10\% శాతం మందిలో పీఎస్‌ఏ మోతాదు పెరగకుండానూ ఉండొచ్చు. కానీ వీరిలో లక్షణాలుంటాయి. కాబట్టి లక్షణాలు బలంగా, తీవ్రంగా ఉన్నప్పుడు బయాప్సీకి వెళ్లటం ఉత్తమం.\n\n*\n\n\nఇతర పరీక్షలు\nబయాప్సీలో క్యాన్సర్‌ ఉందని నిర్ధారణ అయితే.. వెంటనే ఆ క్యాన్సర్‌ ఏ స్టేజ్‌లో ఉన్నదీ తెలుసుకునేందుకు సీటీ స్కాన్‌/ఎమ్మారై బాగా ఉపయోగపడతాయి. కణితి ఎక్కడుంది? అది గ్రంథిని దాటి బయటకు వెళ్లిందా? శుక్రాశయాలకు (సెమినల్‌ వెసికిల్స్‌) కూడా పాకిందా? వంటివన్నీ సీటీ స్కానింగులో తెలుస్తాయి.\n* స్పష్టమైన కారణమేంటో తెలియదుగానీ ప్రోస్టేట్‌ క్యాన్సర్‌ ప్రధానంగా ఎముకలకు వ్యాపిస్తుంటుంది. కాబట్టి వీరికి \'బోన్‌ స్కాన్‌\' కూడా అవసరం. బోన్‌ స్కాన్‌లో క్యాన్సర్‌ ఆనవాళ్లు కనబడుతున్నాయంటే వ్యాధి బాగా ముదిరిన దశకు వెళ్లిందనే అర్థం.\n\nగ్లీసన్స్‌ స్కోర్‌\nప్రోస్టేట్‌ క్యాన్సర్‌ స్వభావం ఎలా ఉందన్నది తెలుసుకునేందుకు ఉపయోగపడేదే ఈ అంచనా స్కోరు. బయాప్సీ పరీక్షలో క్యాన్సర్‌ కణాల రూపురేఖలను బట్టి ఈ గ్లీసన్‌ స్కోరు నిర్ధారిస్తారు. దీన్ని 2-4, 5-6, 7-10గా విభజిస్తారు. ఈ స్కోరు 2-4 ఉంటే క్యాన్సర్‌ తీరు చాలా నిదానంగా ఉందని (లోగ్రేడ్‌) అర్థం. దీంతో మరణించే అవకాశం 10 శాతం కన్నా తక్కువ. ఇదేమంత త్వరగా ఇతర భాగాలు వ్యాపించదు. కాబట్టి చికిత్స తీసుకుంటే దీనితో పెద్ద ఇబ్బంది లేకుండా జీవితం గడిపెయ్యచ్చు. ఇక స్కోరు 5-6 ఉంటే ఇది మధ్యస్థ రకం. దీనితో ప్రాణాలకు ప్రమాదం ఉండొచ్చు. ఇక స్కోరు 7-10 ఉంటే అది ఉధ్ధృత రకం. ఇది ప్రాణాంతకమైంది. వేగంగా లింఫ్‌గ్రంథులకు, ఎముకలకు వ్యాపించే రకం ఇది.\nహార్మోన్ల చికిత్స కీలకం!\nమన శరీరంలో పురుష హార్మోన్లను వృషణాలు ఉత్పత్తి చేస్తాయి, మూత్రపిండాల మీద ఉండే ఎడ్రినల్‌ గ్రంథులూ ఉత్పత్తి చేస్తాయి. రెంటినీ అడ్డుకోవటం అవసరం. మనం వృషణాలను తీసివెయ్యటం లేదా \'ఎల్‌హెచ్‌ఆర్‌హెచ్‌ అనలాగ్స్‌\' ఇంజక్షన్లు ఇవ్వటం ద్వారా వృషణాల నుంచి వచ్చే హార్మోన్లను అడ్డుకోవచ్చు. కానీ అడ్రినల్‌ గ్రంథుల నుంచి వచ్చే వాటిని మాత్రం వీటితో అడ్డుకోలేం. దానికోసం సిప్రోటిరాన్‌ ఎసిటేట్‌, లేదా ఫ్లూటమేట్‌ వంటి యాంటీ యాండ్రోజెన్‌ రకం మందులు (యాండ్రోబ్లాక్‌ మొ||) ఇవ్వాల్సి ఉంటుంది. ఈ రెంటినీ ఇవ్వటాన్నే \'టోటల్‌ యాండ్రోజెన్‌ బ్లాకేడ్‌\' అంటారు. ఇది 1980ల నుంచీ బాగా ప్రాచుర్యంలోకి వచ్చింది. కాబట్టి కేవలం వృషణాలు తీసెయ్యటం లేదా ఎల్‌హెచ్‌ఆర్‌హెచ్‌ అనలాగ్‌ ఇంజెక్షన్లు చెయ్యటమే కాకుండా.. ఈ \'యాంటీ యాండ్రోజెన్‌\' మందులూ ఇవ్వటం అవసరం. ముఖ్యంగా- ఎల్‌హెచ్‌ఆర్‌హెచ్‌ ఇంజక్షన్లు ఇచ్చిన తర్వాత తొలి రెండు వారాల్లో అవి టెస్టోస్టిరాన్‌ ఉత్పత్తిని ప్రేరేపిస్తాయి, ఆ తర్వాత అడ్డుకుంటాయి. ముందు 14 రోజుల పాటు \'యాంటీ యాండ్రోజెన్‌\' బిళ్లలు ఇచ్చి.. ఆ తర్వాత ఎల్‌హెచ్‌ఆర్‌హెచ్‌ ఇంజక్షన్‌ ఇవ్వటం ఉత్తమం. ఒకవేళ ఇంజక్షన్లు కాకుండా వృషణాలు తీసివేసే ఆపరేషన్‌ చేయించుకోవాలనుకుంటే నేరుగా, ఎప్పుడైనా దానికి వెళ్లొచ్చు. ఇదీ ఇప్పుడు ప్రామాణిక చికిత్స.\nనివారించుకోలేమా?\nప్రోస్టేటు క్యాన్సర్‌ను నివారించుకోవటానికి కచ్చితమైన మార్గమేం లేదు. చిన్నతనం నుంచీ కొవ్వు తక్కువ తినటం మంచి అలవాటు. శాకాహారం, కూరగాయలు, పండ్లు ఎక్కువగా తినటం ఉత్తమం. 50 ఏళ్ల నుంచీ ఏటా తప్పనిసరిగా \'పీఎస్‌ఏ\' రక్త పరీక్ష చేయించుకుంటూ ఉండాలి.\nచికిత్స ఏమిటి?\nమొత్తానికి మూడు రకాలు: 1. తొలిదశ క్యాన్సర్‌. (ఎర్లీ) 2. గ్రంథిలోనే బాగా ముదిరిన రకం (లోకల్లీ అడ్వాన్స్‌డ్‌) గ్రంథి చుట్టూ, పక్కనే ఉండే శుక్రాశయాలకు పాకి ఉంటుంది. 3. గ్రంథి నుంచి బయటకు పాకి.. లింఫ్‌గ్రంథులు, ఎముకల వంటి ఇతరత్రా అవయవాలకు వ్యాపించిన రకం (మెటాస్టాటిక్‌)\n\n1. తొలి దశ క్యాన్సర్‌\n* క్యాన్సర్‌ ఇంకా గ్రంథిలోనే ఉంది కాబట్టి సర్జరీ చేసి గ్రంథి మొత్తాన్ని తొలగించటం (ర్యాడికల్‌ ప్రోస్టెటెక్టమీ) ఒక విధానం. లేదంటే రేడియేషన్‌ థెరపీ అయినా ఇవ్వచ్చు.\n\n* గ్రంథిని, దానికి ఆనుకుని ఉన్న కణజాలాన్ని, లింఫ్‌గ్రంథులను పూర్తిగా తొలగించేందుకు కోతబెట్టి చేసే పద్ధతి లేదంటే కేవలం రంధ్రాలతోనే చేసే ల్యాప్రోస్కోపీ విధానాలను అనుసరించవచ్చు. కోతబెట్టి చేసే సర్జరీలతో కొన్ని దుష్ప్రభావాలు తలెత్తే అవకాశం ఉంటుంది కాబట్టి ఇప్పుడు ఎక్కువగా ల్యాప్రోస్కోపిక్‌ విధానాన్నే అనుసరిస్తున్నారు. పీఎస్‌ఏ 10 కంటే తక్కువ, గ్లీసన్‌ స్కోరు 6 కంటే తక్కువ ఉన్న వారికి సర్జరీతో మంచి ప్రయోజనం ఉంటుందని గుర్తించారు.\n\n* సర్జరీతో... మొత్తమ్మీద ర్యాడికల్‌ ప్రోస్టెటెక్టమీ సర్జరీ వల్ల వచ్చే దుష్ప్రభావాల్లో ప్రధానంగా చెప్పుకోవాల్సింది- 4\% మందిలో మూత్రం ఆపుకోలేని సమస్య; 30\% మందిలో దగ్గినప్పుడు, తుమ్మినప్పుడు పొట్టలో ఒత్తిడి పెరిగినప్పుడు మూత్రం లీకవ్వటం, 4\% మందిలో మూత్రమార్గం సన్నబడటం (స్ట్రిక్చర్స్‌), కొందరిలో అంగ స్తంభన సమస్యల వంటివి తలెత్తుతాయని గుర్తించారు. నాడులు ప్రభావితం కాకుండా చేసే సర్జరీ కూడా ఉంది. దానితో ఈ స్తంభన వంటి ఇబ్బందులేమీ లేకుండా చేసే వీలుంది. దీన్ని రోబో సహాయంతో చేసినప్పుడు దుష్ప్రభావాలు మరింత తక్కువగా ఉంటున్నాయి.\n\n* రేడియేషన్‌తో.. ఇటీవలి కాలంలో ఇమేజ్‌ గైడెడ్‌ రేడియో థెరపీ(ఐజీఆర్‌టీ), ఇంటెన్సిటీ మాడ్యులేటెడ్‌ రేడియో థెరపీ(ఐఎంఆర్‌టీ) వంటి వాటితో అధిక డోసుల్లో రేడియేషన్‌ను ఇవ్వటం సాధ్యపడుతోంది కాబట్టి.. ఇప్పుడు రేడియేషన్‌ థెరపీతో కూడా సర్జరీతో సరిసమానమైన ఫలితాలే ఉంటున్నాయి. అయితే రేడియేషన్‌ వల్ల- తరచుగా మూత్రానికి వెళ్లాల్సి రావటం, విసర్జలో మంట, పొత్తికడుపులో వాపు, వృషణాల తిత్తి వాపు వంటివి 20\% వరకూ ఉంటున్నాయి. స్తంభన 40\% మందిలో ఉంటుంది. పెద్దపేగు ప్రోస్టేటు గ్రంథి వెనకే ఉంటుంది కాబట్టి 5\% మందిలో మలాశయం, మూత్రాశయం కూడా రేడిషన్‌ ప్రభావానికి గురవుతుంటాయి. ఈ దుష్ప్రభావాలను దృష్టిలో ఉంచుకుని- ఇప్పుడు తొలిదశ క్యాన్సర్‌కు.. సర్జరీని తట్టుకునే ఆరోగ్యం, శక్తి ఉంటే ఏ వయసులోనైనా సర్జరీ చేయించుకోవచ్చు. లేదంటే రేడియేషన్‌ ఇవ్వచ్చు.\n\n2. గ్రంథిలోనే ముదిరిన రకానికి..\n* క్యాన్సర్‌ దశ, గ్లీసన్‌ స్కోరు, రోగి ఆరోగ్య స్థితిని బట్టి- వీరికి ముందుగా శరీరంలో హార్మోన్లను అడ్డుకునే చికిత్స చెయ్యటం, ఆ తర్వాత గ్రంథిని సమూలంగా తొలగించే ర్యాడికల్‌ సర్జరీ లేదా రేడియేషన్‌ అవసరమవుతుంది. తర్వాత కూడా పీఎస్‌ఏ తీరును గమనిస్తుండాలి.\n\n* హార్మోన్ల చికిత్స: ప్రోస్టేటు క్యాన్సర్‌ కణాలకు శరీరంలో తయారయ్యే హార్మోన్లే ప్రేరకాల వంటివి. కాబట్టి హార్మోన్లను అడ్డుకోవటం ముఖ్యం. ఈ హార్మోన్లు వృషణాల్లో తయారవుతాయి. అలాగే మూత్రపిండాలపైన ఉండే అడ్రినల్‌ గ్రంథుల్లోనూ తయారవుతాయి. వీటిని అడ్డుకోవటం ద్వారా క్యాన్సర్‌ను నిలువరించవచ్చు. వీరికి వృషణాల నుంచి వచ్చే హార్మోన్లను నిరోధించే \'ఎల్‌హెచ్‌ఆర్‌హెచ్‌ అనలాగ్‌\' ఇంజెక్షన్లు ఇవ్వచ్చు. లేదా సర్జరీ చేసి రెండు వృషణాలనూ తొలగించవచ్చు. ఈ రెంటిలో ఏదైనా ఒకటి చేస్తే చాలు. కాకపోతే ఆ ఇంజెక్షన్లు ఖరీదైనవి, వాటిని ప్రతి 3 నెలలకు ఒకసారి జీవితాంతం చేయించుకోవాల్సి ఉంటుంది కాబట్టి దీనికంటే ఒక్కసారే వృషణాలు తీసివేసే సర్జరీ తేలిక.\n\n* హార్మోన్లను అడ్డుకునే చికిత్స చేసిన తర్వాత.. ప్రోస్టేటు గ్రంథిని తొలగించే సర్జరీ, దానికి వీల్లేకపోతే రేడియేషన్‌ ఇవ్వాల్సి ఉంటుంది. కొన్నిసార్లు క్యాన్సర్‌ మరికాస్త చుట్టుపక్కలకు కూడా పాకిందనిపిస్తే సర్జరీ తర్వాత రేడియేషన్‌ కూడా ఇస్తారు.\n\n* హార్మోన్లను అడ్డుకునే చికిత్స చెయ్యగానే పీఎస్‌ఏ తగ్గిపోతుంది. కానీ తర్వాత కూడా ఆ పరీక్ష చేయించుకుంటూ ఉండాలి. పీఎస్‌ఏ పెరుగుతుంటే సమస్య ఊపిరితిత్తుల్లో, ఎముకల్లో మరెక్కడన్నా వస్తోందేమో చూసుకోవాలి.\n\n3.ఇతర అవయవాలకూ పాకితే..\nదురదృష్టవశాత్తూ మన దేశంలో 90\% మంది ఈ దశలోనే గుర్తిస్తున్నారు. ఇది బాగా ముదిరిన దశ. కేవలం హార్మోన్లను నిరోధించే ఇంజెక్షన్లు లేదా వృషణాలను తీసివేసే సర్జరీ ఒక్కటే మార్గం. ఈ దశలో ఇరత్రా మార్గాలతో ప్రయోజనం ఉండదు. అయితే ఈ హార్మోన్ల ప్రభావం ఎవరికైనా 12-24 నెలల పాటు మాత్రమే పని చేస్తుంది. ఆ తర్వాత క్యాన్సర్‌ కణాలు ఈ హార్మోన్లకు నిరోధకత పెంచుకుంటాయి. ఆ దశలో రకరకాల కీమోథెరపీ మందులు ప్రయత్నించాల్సి ఉంటుంది.\n\n* ప్రోస్టేటు క్యాన్సర్‌ ఎముకలకు వ్యాపించిన వారందరికీ కూడా \'బిస్ఫాస్ఫనేట్స్‌\' రకం మందులు ఇవ్వాలి. దీనివల్ల ఎముకల నొప్పి తగ్గి అవి దృఢతరమవుతాయి. చాలామందికి నడుము కింది వెన్నుపూసలు, పొత్తికడుపు ఎముకలు ప్రభావితమవుతాయి. అవసరమైతే ఆ ప్రభావితమైన ఎముకలకు రేడియేషన్‌ కూడా ఇవ్వాల్సి ఉంటుంది.\nచికిత్స తర్వాత..?\nక్యాన్సర్‌ ఎంత ముదిరింది, ఏ స్టేజిలో ఉంది, గ్లీసన్‌ స్కోరు ఎంత ఉందన్న దాన్ని బట్టి ఫలితాలుంటాయి. పీఎస్‌ఏ రెట్టింపు కావటానికి ఎంతకాలం పడుతుందన్నది కీలకమైన అంశం. దీన్నే \'పీఎస్‌ఏ డబ్లింగ్‌ టైమ్‌\' అంటారు. త్వరగా రెట్టింపు అయితే.. దానర్థం క్యాన్సర్‌ బాగా ఉగ్రంగా ఉందని.\n\nడా|| మోహన వంశీ- చీఫ్‌ సర్జికల్‌ ఆంకాలజిస్ట్‌- ఒమేగా హాస్పిటల్స్‌- హైదరాబాద్‌( సుఖీభవ)\n',health
'మారుతున్న కాలంతో పాటు.. యువతీయువకుల అలవాట్లూ మారుతున్నాయి. కోర్కెలు పెరుగుతున్నాయి. వాటిని తీర్చుకోవాలన్న తపనా ఎక్కువై పోతోంది. ఇందుకోసం విచ్చలవిడిగా పైసలు ఖర్చు చేసేందుకు ఏమాత్రం వెనుకంజ వేయడం లేదు.\n\nఅయితే, నేటి యువతీ యువకులకు కలిగే కోర్కెల్లో ఎక్కువగా సెక్స్‌ సంబంధించినవే ఉన్నట్టు వివిధ సర్వేల ద్వారా తేలింది. అందుకే ఇతర వ్యాపకాల కంటే.. శృంగారానికి యువత డబ్బు ఎక్కువగా ఖర్చు పెడుతున్నట్టు తేలింది.\n\nయుక్త వయస్సులో శృంగారాన్ని సక్రమంగా అనుభవించని వారు జీవితంలో చాలా కోల్పోతారని కూడా నిపుణులు హెచ్చరిస్తున్నారు. అందుకే ఆధునిక యువత తమ లైంగిక కోర్కెలను తీర్చుకునేందుకు ఉవ్విళ్లూరుతూ విపరీతంగా ఖర్చు చేసేందుకు సిద్ధమవుతున్నారు.\n\nతమకు కలిగే సెక్స్ కోర్కెలను తీర్చుకునేందుకు యువతీయువకుల్లో ఎవరికైనా మరొకరు అవసరం. అలాగే, సెక్స్‌లో పాల్గొనేందుకు కూడా 237 కారణాలు ఉన్నట్టు సెక్స్ నిపుణులు చెపుతున్నారు. వీటిలో మూడు ముఖ్యమైన కారణాలను మాత్రం వారు వెల్లడిస్తున్నారు. అందులో ఒకటి మంచి సంబంధాలు మెరుగుపరుచుకునేందుకు, ప్రేమలో మునిగి తేలేందుకు, అసలు సెక్స్ అంటే ఏంటో ఒకరికొకరు తెలుసుకోవాలన్న తపన వంటి కోర్కెలు ఎక్కువగా ఉన్నట్టు అందులో తేలింది. \nఅనేక మంది పురుషుల్లో వివాహేతర సంబంధాలు పెరిగిపోతున్నట్టు తాజాగా నిర్వహించిన సర్వేలో వెల్లడైంది. అటు ఆఫీసు.. ఇటు ఇంటి పనులు చేసి పడక గదికి వచ్చే భార్యలు.. తమ పతులతో శృంగారం చేసేందుకు విముఖత చూపుతున్నారట. దీంతో భార్య దగ్గర మిస్ అవుతున్న రతి సుఖాన్ని పరాయి స్త్రీల వద్ద భర్తలు పొందుతూ ఎంజాయ్ చేస్తున్నట్టు ఆ అధ్యయనంలో తేలింది.\n\nఅంతేకాకుండా.. రాత్రి పగలు అనే తేడా లేకుండా.. గంటలకు గంటలు బయటే కాలయాపన చేస్తున్న పలువురు భర్తలతో శృంగార క్రియను జరిపేందుకు అనేక మంది సతీమణులు కూడా అయిష్టత చూపుతున్నారని తేలింది.\n\nపైపెచ్చు.. ఇలాంటి వారిని అనుమానంగా చూస్తూ దగ్గరకు రానివ్వడం లేదుకదా.. నిరభ్యంతరంగా ఆ సుఖానికి భర్తను దూరంగా ఉంచుతున్నారట. ఒకవేళ భర్త గట్టిగా అడిగితే తనకు తలనొప్పిగా ఉందనో లేదా మరో నొప్పనో చెప్పి నైతారంగా తప్పించుకుంటున్నారని ఈ సర్వేలో తేలింది. దీంతో భర్తలు వివాహేతర సంబంధాలు పెట్టుకుంటున్నారు. ఇలాంటి సంబంధాలు ప్రతి 20 మందిలో ఒకరిద్దరికి ఉన్నట్టు వెల్లడైంది. \n',health
'ప్రకృతిపరమైన సౌందర్యం, కోమలమైన శరీరం కావలనుకునే అమ్మాయిలు చాలామందే ఉంటారు. ఇలాంటివారికి యోగా చాలా యోగదాయకమైందని అంటున్నారు యోగా గురువులు. యోగా చేయడంవలన అమ్మాయిలు సెక్సీగాకూడా ఉంటారంటున్నారు యోగా నిపుణులు. దీంతో ముఖం, శరీరంలో కాంతి వస్తుంది.\n\nముఖంలో కాంతి :\n\nశరీర రంగు ఏదైనా ఉండొచ్చు. కాని ముఖంలో కళ ఉట్టిపడాలంటే మీరు తప్పనిసరిగా యోగా చేయాలి. దీంతో ప్రతి ఒక్కర దృష్టి మీపైనే ఉంటుంది. ముఖంలో ఉట్టిపడే కళకు మనయొక్క కడుపుకు సంబంధం ఉంది. ఇవి రెండు శుభ్రంగా ఉంచుకోవడానికి నాలుగు ఉపాయాలున్నాయి. వీటిని తప్పనిసరిగా పాటించాలంటున్నారు యోగా నిపుణులు.\n\n1. కంఠాన్ని శుభ్రం చేసుకోవాలి. 2. నోటికి సంబంధించిన వ్యాయామము, బ్రహ్మముద్ర. 3. సర్వాంగాసనం మరియు శీర్షాసనం వేయాలి. 4. జలనేతి మరియు కపాల భాంతి ప్రాణాయామం. వీటిని చేసిన తర్వాత ఐదు నిమిషాలవరకు ధ్యానం తప్పనిసరిగా చేయాలి.\n\nశరీర సౌందర్యం :\n\nశరీరం ఆరోగ్యంగా ఉంటే ఆకర్షణీయంగాకూడా కనపడుతుంటారు. దీంతో శరీరం అందంగా కనపడుతుంది. శరీర సౌందర్యం మన వెన్నెముక, శరీర కండరాలపై ఆధారపడివుంటుంది. శరీరంలో అనవసరమైన కొవ్వు ఉంటే అది వెన్నెముకకు, శరీర కండరాలకు హాని చేస్తుంది. అలాగే శరీరంలో అసలు కొవ్వే లేకుంటే కూడా చాలా ప్రమాదం ఉందంటున్నారు వైద్యులు. దీనికి సమతుల్యమైన ఆహారం తీసుకోవాలి. దీనికికూడా నాలుగు ఉపాయాలున్నాయంటున్నారు యోగా నిపుణులు.\n\n1. సూక్ష్మమైన వ్యాయామం చేయండి. 2. ఆరు ఆసనాలు తప్పనిసరిగా చేయాలి- తాడాసనం, త్రికోణాసనం, పశ్చిమోత్తాసనం, ఉష్ట్రాసనం, ధనురాసనం, నౌకాసనం. 3. ప్రాణాయామం. 4. మాలిష్.\n\nఇవి తప్పనిసరిగా చేస్తే శరీర రంగు ఏదైనా ఉండొచ్చు అమ్మాయిల శరీరం కోమలంగా ఉండటమే కాకుండా ఆరోగ్యంగా ఉంటూ, ముఖం కళ కళలాడుతుంది. అలాగే ఆహారంలోకూడా జాగ్రత్తలు తీసుకుంటే ఎంతో మంచిదంటున్నారు యోగా గురువులు. \nలింగ ముద్ర లేదా బొటనవేలి ముద్ర పురుషత్వానికి ప్రతీక. కాబట్టి దీనిని లింగ ముద్ర అనికూడా అంటారు.\n\nచేయు విధానం : రెండు చేతుల వేళ్ళను కలిపి గ్రిప్‌గా ఉంచుకోండి. ఒక బొటన వేలుతో మరొక బొటన వేలిని కలిపి స్థిరంగా ఉంచుకోండి. దీంతో శరీరంలో ఉష్ణం పెరుగుతుంది.\n\nలాభాలు : లింగ ముద్రను చేయడం వలన గుండెల్లో మంట, కఫం ఉంటేకూడా తొలగిపోతుంది. ఈ ముద్రను చేయడంతో ఊపిరితిత్తులలో పేరుకుపొయిన గల్ల(కఫం)ను తొలగించి ఊపిరితిత్తులకు బలం చేకూరుస్తుంది. దీంతో వ్యక్తిలో స్ఫూర్తి, ఉత్సాహం పెల్లుబుకుతుంది. శరీరంలో పేరుకుపోయిన అనవసరమైన క్యాలరీలను తొలగించి ఊబకాయాన్ని తగ్గిస్తుందని యోగా గురువులు తెలిపారు.\n\nజాగ్రత్తలు : ఈ లింగ ముద్రగురించి యోగా గురువులను సంప్రదించి వివరంగా తెలుసుకోవాలి. ఈ ముద్రగురించి మీకు అవసరమైనప్పుడు మాత్రమే తెలుసుకుని చేయడానికి ప్రయత్నించండి. లింగముద్రను చేసిన తర్వాత నీరు త్రాగాల్సివుంటుంది.\n',health
'స్ర్తీ సంపూర్ణత్వానికి ప్రతీకగా మాతృత్వాన్ని చెబుతారు. అలాంటి మాతృత్వాన్ని పొందలేని వారెందరో నేడు సమాజంలో ఉన్నారు. ఈ విధమైన సంతానలేమి లోపాలు మహిళల్లోనూ కాకుండా పురుషుల్లోనూ ఉండవచ్చు. లోపం ఎవరిలో ఉన్నా కూడా ఆ లోపాన్ని సరిజేసి సంతానం పొందే భాగ్యాన్ని కలిగించే ఆధునిక చికిత్సలూ నేడు అందుబాటులో ఉన్నాయి. సంతానలేమిపై అపోహలు, కారణాలు, చికిత్స విధానాలు తదితర అంశాలపై ప్రత్యేక కథనం… సంతాన ప్రాప్తిరస్తు.\n\nసంతానలేమి అంటే…\nఒక ఏడాది కాలం పాటు ఎలాంటి గర్భనిరోధకాలు వాడకుండా, గర్భధారణ కు ప్రయత్నించి నప్పటి కీ ఓ జంటకు సంతా నం కలగకపోవ డా న్ని లేదా గర్భ దార ణ జరగకపో వడా న్ని సంతాన లేమి గా చెప్పవచ్చు.\n\nసంతానలేమికి కారణాలేంటి?\nమహిళలో లేదా పురుషు నిలో లేదా ఇద్ద రి లోనూ ప్రత్యుత్ప త్తి వ్యవస్థలో ఉండే సమస్యలు సంతాన లేమికి ప్రధాన కారణంగా చెప్పవచ్చు. దిగువ పేర్కొన్న అంశాలకు సంబం ధించిన సమస్యలను సంతానలేమికి ముఖ్యకారణాలుగా పేర్కొనవచ్చు.\n* పురుష ప్రత్యుత్పత్తి వ్యవస్థ\n* మహిళ ఫాలోపియన్‌ ట్యూబ్‌లు\n* మహిళ గర్భాశయం లేదా సెర్విక్స్‌\n*మహిళ రుతుచక్రం\n* సాధారణ పరీక్షల్లో వెల్లడి కాని కారణాలు\nసంతానలేమి సమస్య అరుదా? సాధారణమా? తీవ్రత ఏ స్థాయిలో ఉంది?\nప్రతీ ఆరు జంటల్లో ఒక జంట ఏదో ఒకస్థాయిలో ఎంతో కొంత మేరకు సంతానలేమి సమస్యతో బాధపడుతూ ఉంటుంది. వీరికి వైద్యసలహా లేదా చికిత్స అవసరమవుతుంది.\n\nసాధారణంగా ఫలదీకరణ ఎలా జరుగుతుంది?\nbabysపురుషవీర్యకణం అండంతో కలవడాన్ని ఫలదీకరణగా చెప్పవచ్చు. మహిళ ఫాలోపియన్‌ ట్యూబ్‌లలో ఈ ప్రక్రియ చోటు చేసుకుంటుంది. ఫలదీకరణం చెందిన అండం గర్భాశయంలోకి చేరుకుంటుంది. అక్కడి యుటెరిన్‌ లైనింగ్‌లో స్థిరపడుతుంది. గర్భధారణ జరగాలంటే, ఫలదీకరణ చెందిన అండం ఈ విధంగా గర్భాశయాన్ని చేరుకోవాలి. ప్రతీ రుతుచక్రంలోనూ ఒక్కటే అండం విడుదల అవుతుంది. ఆ సమయంలో ఆ అండం ఫలదీకరణం చెందకుండా ఉంటే తిరిగి రుతుచక్రం పూర్తయ్యే వరకూ గర్భధారణ సాధ్యపడదు.\n\nసంతానలేమిని ఏవిధంగా నిర్ధారిస్తారు?\nమొదట ఓ జంట మెడికల్‌ హిస్టరీని పరిశీలించడంతో పాటు వారికి వివిధ ఫిజికల్‌ పరీక్షలు నిర్వహించడం ద్వారా సంతాన సాఫల్యతలో ఎదుర్కొంటున్న సమస్యలను గుర్తిస్తారు. ఈ పరీక్షలు దంపతులిద్దరికీ చేస్తారు. రక్తపరీక్ష, వీర్య విశ్లేషణ, అల్ట్రాసౌండ్‌ పరీక్షలు లేదా మహిళలకు ఎక్స్‌ప్లొరేటరీ సర్జరీ నిర్వహిస్తారు.\n\nమహిళల్లో సంతానలేమి సమస్యను ఏవిధంగా పరిష్కరిస్తారు?\nసంతానలేమి సమస్య ఉందని నిర్ధారణ అయిన తరువాత ఏ విధమైన చికిత్స ఎలా, ఎప్పుడు చేయాలన్న ప్రణాళిక రూపొందిస్తారు. కొన్ని సందర్భాల్లో ఓ చిన్న సలహా లేదా కొద్ది పాటి చికిత్సతోనే ఆశించిన ఫలితం దక్కే అవకాశం ఉంది. కొన్ని సందర్భాల్లో సర్జరీ అవసరం కావచ్చు.\n\nపురుషుల్లో సంతానలేమి సమస్యను ఏవిధంగా పరిష్కరిస్తారు?\nపురుష ప్రత్యుత్పత్తి వ్యవస్థకు సంబంధించిన సమస్యలను చాలా వరకు మందులతో లేదా అవసరమైతే సర్జరీతో పరిష్కరించవచ్చు.\n\nపురుషుల్లో సంతానలేమి సమస్యకు దారి తీసే అంశాలేంటి?\nపురుషుడి ఆరోగ్యం, జీవనశైలి ప్రభావం వీర్యం నాణ్యత, పరిమాణంపై ప్రభావం కనబర్చే అవకాశం ఉంది. మద్యం, ధూమపానం, మాదకద్రవ్యాలు, ఒత్తిళ్ళు, పరిసరాల్లో ఉండే విషతుల్యాలు, ఆరోగ్యసమస్యలు, కొన్ని రకాల మందులు, కెమెథెరపీ, వయస్సు లాంటివి పురుషుల్లో సంతానలేమి సమస్యను ప్రభావితం చేస్తాయి.మహిళల్లో సంతానలేమి సమస్యకు దారి తీసే అంశాలేంటి? వయస్సు, ఒత్తిళ్ళు, పోషకాహార లోపం, స్థూలకాయం, బరువు తక్కువగా ఉండడం, ధూమపానం, లైంగికంగా సంక్రమించే వ్యాధులు (ఎస్‌టీడీ), హార్మోన్ల సమస్యలు, ఇతర ఆరోగ్య సమస్యలు మహిళల్లో సంతాన లేమి సమస్యకు దారి తీసే అవకాశం ఉంది.\n\nవయస్సు ఓ మహిళ సంతాన సాఫల్యత అవకాశాన్ని ఏవిధంగా ప్రభావితం చేస్తుంది?\nమహిళల్లో అండం నాణ్యత వయస్సు పెరుగుతున్న కొద్దీ క్షీణిస్తుంది. ఏళ్ళు పైబడుతున్న కొద్దీ అండం ఫలదీ కరణం చెందే శక్తి కూడా సన్నగిల్లుతుంటుంది. అండం విడుదలలోనూ సమస్యలు ఎదురవుతుంటాయి. రుతు చక్రంలో హార్మోన్లకు సంబంధించిన సమస్యలు ఎదురు కావచ్చు. వయస్సు పెరుగుతున్న కొద్దీ అబార్షన్‌ అయ్యే అవకాశాలు అధికం అవుతుంటాయి.\n\nసంతానలేమి సమస్యలు వారసత్వంగా వచ్చే అవకాశం ఉందా?\nసంతానలేమి సమస్యలు చాలావరకు వారసత్వా నికి సంబంధిం చినవి కావు.\nసంతానలేమి చికిత్సలు ఎంత వరకు విజయవంత మవుతాయి?\nచిక్సిత పొందతున్న దంపతుల్లో చాలామం ది ఔషధాలు, సర్జరీల్లో మెరుగుదల, ఏఆర్‌టీ (అసిస్టెడ్‌ రిప్రొడక్టివ్‌ టెక్నాల జీ) లాంటి వాటివల్ల గర్భధారణ పొందే అవకాశం ఉంది. ఏఆర్‌టీ కింద చికిత్స పొందే దంపతుల్లో సక్సెట్‌ రేటు బాగా వృద్ధి చెందింది. ఏఆర్‌టీలో విజయాన్ని ప్రభావితం చేసే అం శాలు ఎన్నో ఉంటాయి. ఐయూఐలో 15 -20 శా తం దాకా, ఐవీఎఫ్‌లో 40-50 శాతం దాకా విజయా వకాశాలు ఉంటాయి.\n\nదంపతుల్లో మహిళ వయస్సు 34 ఏళ్ళ కంటే తక్కువగా ఉండి, 12 నెలల పాటు ఎలాంటి గర్భ నిరో ధక సాధనాలు ఉపయోగించనప్పటికీ, గర్భం దాల్చకుం టే సంతానలేమి సమస్య ఉన్నట్లుగా భావిస్తారు. మహిళ వయ స్సు 35ఏళ్ళు దాటిన సందర్భంలో వైద్యులను సంప్రదించేం దుకు 6 నెలల సమయానికి మించి వేచిచూడ కూడదు.(వయస్సు పెరుగుతున్న కొద్దీ అండం నాణ్యత లోపిస్తుంటుంది.)\n\nచాలావరకు, ఎలాంటి గర్భనిరోధకాలు ఉపయోగించకుండా సజావుగా దాంపత్య సంబధాలు కలిగి ఉంటే ప్రతీ 100 జంటల్లో 84 జంటలు ఏడాదిలోగానే గర్భం దాల్చే అవకాశం ఉంటుంది. ఏడాదిలో గాకున్నా, రెండేళ్ళ లోపు గర్భం దాల్చే అవకాశం 92 జంటల్లో ఉంటుంది. 35 ఏళ్ళు దాటిన మహిళల్లో, గర్భ ధారణ కోసం ప్రయత్నిస్తున్న మూడేళ్ళలోగా గర్భం దాల్చే అవకాశం నూటికి 94 మందిలో ఉంటుంది. 38 ఏళ్ళు దాటితే మాత్రం నూటికి 77 మంది మా త్రమే గర్భం దాల్చగలుగుతారు. బ్రిటన్‌లో ఐవీఎఫ్‌ చికిత్సను ఆశ్రయించే దం పతుల్లో సగం జంటల్లో పురుషుడు సంతానలేమి సంబంధిత సమస్యలు ఎదుర్కొంటున్నట్లుగా తెలుస్తోంది. స్వీడన్‌లో కనీసం 10 శాతం దంపతులు సంతానలేమి సమస్యను ఎదుర్కొంటున్నారు.\n\nప్రధాన కారణాలు\nజన్యుకారణాలు: క్రోమోజోము ల అమరికలో మార్పులు\nసాధారణ కారణాలు: డయాబెటి స్‌ మెలిటస్‌ (టైప్‌2 డయాబెటిస్‌), థైరాయిడ్‌ సంబంధితాలు, అడ్రెనల్‌ (కిడ్నీల పైభాగంలో ఉండి వివిధ హా ర్మోన్లను ఉత్పత్తి చేసే గ్రంథి)వ్యాధి\n\nహైపొథాలమిక్‌ పిట్యుటరీ సంబంధితం: మెదడు దిగువ భాగంలో ఉండే పిట్యుటరీ గ్రంథి ఉత్పత్తి చేసే 8 రకాల హార్మోన్లలో ఏదేని ఒక దాని ఉత్పత్తి తగ్గిపోవడం,\nకాల్‌మాన్‌ సిండ్రోమ్‌: సెక్స్‌ హార్మోన్లను ఉత్పత్తి చేసే గ్రంథుల పనితీరు తగ్గిపోవడం. రక్తంలో ప్రోలాక్టిన్‌ పరిమాణం అధికంగా ఉండడం.\nపరిసరాల ప్రభావం: వివిధ రకాల విషతుల్యాలు, రసాయనాలకు చేరువలో ఉండడం.\nధూమపానంతో చేటు:పొగతాగని వారితో పోలిస్తే పొగ తాగే వారు 60 శాతం అధికంగా సంతానలేమి సమస్యలను ఎదుర్కొనే అవకాశం ఉందని తెలుస్తోంది. పొగతాగే వారిలో ఐవీఎఫ్‌ ద్వారా శిశు వును పొందే అవ కాశం 34 శాతం తగ్గిపోతుం ది. గర్భస్రావం అయ్యే అవకాశాలు 30 శాతం పెరుగుతాయి.\n8. జన్యుఉత్పరివర్తనాలు: మానవ డీఎన్‌ఏలో చోటు చేసుకునే మ్యుటేషన్స్‌ (ఉత్పర్తివర్తనం) కూడా సంతానలేమి సమస్యలకు దారి తీయ గలదు.\nమహిళల్లో సంతానలేమి: 35 ఏళ్ళు పై బడిన మహిళ ఆరునెలలు ప్రయత్నిం చి నా గర్భం దాల్చని పక్షంలో మరో ఏడాది అం టూ వేచి చూడకుండా వెంటనే వైద్యు లను సంప్రదించడం ఉత్తమం. ఆమెకు అప్పటికే గర్భాశయ సమస్యలేవైనా ఉ న్నా, భాగస్వామికి స్పెర్మ్‌కౌంట్‌ (వీర్య కణాల సంఖ్య) తక్కువ ఉందని అప్ప టికే తెలిసినా మరింత ఆలస్యం చేయ కుండా డాక్టర్‌ను సంప్రదించాలి. 40 ఏ ళ్ళు దాటిన మహిళలు మూడు నెలల పాటు ప్రయత్నించినా గర్భందాల్చని పక్షంలో వెను వెంటనే నిర్ధారణ పరీక్షలు, చికిత్స ప్రారంభించాలి.\nమహిళల్లో సంతానలేమికి కారణాలు:\nరుతుచక్రం, ఆరోగ్యదాయక అండాల ఉత్పత్తి: రుతుచక్రం ముగియడానికి 14 రోజులు ముందుగా అండాశయం నుంచి అండం విడుదల అవుతుంది. మహిళ గర్భం దాల్చేందుకు అనువైన సమయమిది.\nఅనువైన వీర్యం:వృషణాల్లో వీర్యం వృద్ధి చెంది ఉత్పత్తి అయ్యేందుకు 64 రోజులు పడుతుంది. స్ఖలనం సందర్భంగా వీర్యం వెలుపలికి వస్తుంది. ఆ వీర్యంలో 100 మిలియన్ల దాకా వీర్యకణాలుంటాయి. ఇందులో కొన్ని వందలు మాత్రమే ఫాలోపియన్‌ ట్యూబ్‌ (స్ర్తీ బీజవాహిక) లను చేరుకోగలుగుతాయి.బీజవాహికల గుండా పయనించి వీర్యకణాలను చేరుకునే శక్తి అండానికి ఉండడంసెర్విక్స్‌ ద్వారా పయనించి అండాన్ని చేరుకునే శక్తి వీర్యకణాలకు ఉండడం\nఅండాన్ని ఫలదీకరించే శక్తి వీర్యానికి ఉండడం: వీర్యకణాల సంఖ్య, నాణ్యతను బట్టి ఇది ఆధారపడి ఉంటుంది. వీర్యకణాల నాణ్యత అంటే ముందుకు వెళ్ళేందుకు వీర్య కణాలకు ఉండే కదలిక శక్తి, ఆకారం.ఫలదీకరణ చెందిన అండం ఆరోగ్య వంతమైన పిండం గా మారి గర్భాశ యంలో నిలదొక్కు కోగలుగుతుంది.\n',health
'బొజ్జలు పలురకాలు. వాటితో వచ్చే అవస్థలు పలు విధాలు. ఊబకాయం ఉండటం వల్ల కూర్చోవడానికి కుర్చి సరిపోదు, బట్టలు అసలే పట్టవు,పరిగెత్తడం మహా కష్టం, నిలుచుంటే ఎప్పుడెప్పుడు కూర్చుందామా అనిపిస్తుంటుంది. అయితే బొజ్జ తగ్గదు.. దాని వల్ల వచ్చే బరువు తగ్గదు. పెరుగుతున్న పొట్టను ఫ్లాట్‌గా ఎలా చేయాలి? అలా పెరగకుండా ఎలా నియంత్రించుకోవాలన్న అంశాలపై అవగాహన అవసరం.\n\nపొట్ట ఎలా పెరుగుతుంది…\nపొట్ట ఊబకాయానికి ముఖ్యమైన సూచిక. అందుకు ఎంత తింటాం? ఎంత ఖర్చువుతుం ది? ఈ రెండు సమంగా ఉన్నాయా లేదా అనే విషయం చూసుకోవాలి. తినడం ఎక్కువై, క్యా లరీల ఖర్చు తక్కువ అయితే కొవ్వు పెరిగి పొట్ట ముందుకు చొచ్చుకు వస్తుంది. అది వా రిలో బిఎమ్‌ఆర్‌ అంటే ‘బేసల్‌ మెటబాలిక్‌ రేట్‌’ లెవల్‌ని బట్టి ఉంటుంది.\n\nజంక్‌ఫుడ్‌ వల్ల పొట్ట తిప్పలు…\nఒక మనిషికి రోజులో 1000 నుంచి 1400ల కేలరీల ఆహారం సరిపోతుంది. అంతకంటే ఎక్కువగా తీసుకొన్న ఆహారం కొవ్వు రూపంలో తయారయ్యే అవకాశం ఉంది. తిండి మానేస్తే బరువు తగ్గుతారేమో గాని, లావు మాత్రము తగ్గరు. అందుకని తక్కువ కేలరీలు ఉన్న ఆహారాన్ని తీసు కోవడం, నిత్యం వ్యాయామం చేయ్యడం, నియమబద్ధ జీవితాన్ని గడపడం వల్ల పొట్ట పెరిగే అవకాశాలు తక్కువగా ఉంటాయి. మనం భుజించే ఆహారంలో ఎక్కువగా ప్రొటీన్లు, తక్కువ కార్బోహైడ్రేట్లు ఉండేలా చూసుకోవాలి. చిప్స్‌, పాప్‌కార్న్‌, కుకీస్‌, కేక్స్‌ మొదలైన జంక్‌ ఫుడ్‌ని అస్సలు తినకూడదు.\n\nఊబకాయం వల్ల మనకు వచ్చే రోగాలు…\nమన శరీరంలో కొవ్వు సులభంగా చేరిపోతుంది. దీని వల్ల బరువు పెరగడం కాని శరీరంలోని ఇతర అవయవాలు పెరగవు, కాని కొవ్వు వల్ల అధిక రక్త పో టు, గుండె జబ్బులు, కొలెస్ట్రాల్‌, డయాబెటీస్‌, హైపొథైరాయిడ్‌ ప్రాబ్లమ్‌, కీళ్ళ నొప్పులు, తలనొప్పి, అధిక నిద్ర, క్యాన్సర్లు, కొందరిలో వంధ్యత్వం, రుతు స్రా వంలో తేడాలులాంటి సమస్యలు రావచ్చు. కొందరిలో సమస్యలు మరింత తీవ్రంగా రావచ్చు. ఇలా మన శరీరానికి ఊబకాయం వల్ల ఆరోగ్య సమస్యలు వస్తాయి.\n\nకొన్ని జాగ్రత్తలు పాటిస్తే ఊబకాయానికి చెక్‌ పెట్టవచ్చు…\nపొట్ట రాకుండా రోజువారీగా తప్పరి సరిగా డైట్‌ విషయంలో ఈ జాగ్రత్తలు తీసుకోవాలి.\n\n          o కప్పు గోరు వెచ్చని నీటిలో స్పూన్‌ తేనె కలుపుకొని పరగడుపున తాగాలి. రోజులో కూడా ఎక్కువగా నీటిని తాగాలి. అప్పుడు పొట్టలోని మలినాలు, కొవ్వు కరిగి బయటకు విసర్జితమవుతాయి.\n          o సహజంగా లభించే గ్రీన్‌ టీని ఉదయం పూట సేవించాలి. దానిమ్మ జ్యూస్‌ తప్ప మిగితా అన్ని రకాల జ్యూసులను తీసుకోవచ్చు, కాఫీ మాత్రం రోజుకు ఒక కప్పు మాత్రమే తీసుకోవాలి.\n          o వైట్‌ పాస్తా, బ్రెడ్‌, బంగాళ దుంపలు తినకూడదు. గోధుమ పాస్తా, గోధుమ బ్రెడ్‌ను తీసుకోవచ్చు.\n          o అన్ని రకాల ఆకు కూరలు తీసుకోవచ్చు. అయితే క్యారెట్‌ను మాత్రం తక్కువ మోతాదులో తీసుకోవాలి.\n          o రాత్రి ఏడు దాటితే తినడం మానివేయాలి.\n          o తక్కువగా ఫ్యాట్‌ ఉన్న పాలు, పాల ఉత్పత్తులను తీసుకోవాలి.\n            బరువు సూచిక…\n          o బి.ఎమ్‌.ఐ. అంటే బాడీ మాస్‌ ఇండెక్స్‌. ఎదుగుతున్న కొద్దీ అలాగే ఎత్తుకు తగ్గ బరువుండాలి.\n          o బరువు/ఎత్తు – బి.ఎమ్‌.ఐని బెట్టి కొలవచ్చు.\n          o సాధారణంగా మన దేశంలో 18-20 బి.ఎమ్‌.ఐ. ఉండటం మంచిది.\n          o అధిక బరువు – బి.ఎమ్‌.ఐ. 25 కిలో గ్రాములు / ఎమ్‌ 2 కంటే ఎక్కువ.\n          o ఊబకాయం – బి.ఎమ్‌.ఐ. 30 నుంచి 34.9 కిలో గ్రాములు / ఎమ్‌ 2 వరకు.\n          o అధిక ఊబకాయం – బి.ఎమ్‌.ఐ. 35-39.9 కిలో గ్రాములు / ఎమ్‌ 2, బి.ఎమ్‌.ఐ. 40 కిలో గ్రాములు / ఎమ్‌ 2 అంతకంటే ఎక్కువ.\n\nఊబకాయానికి చికిత్సామార్గాలు…\n\n\n            ల్యాప్రోస్కోపిక్‌ వంటి నూతన విధానాలు స్థూలకాయ శస్త్ర చికిత్సను సులభం చేశాయి. దీని వల్ల తినగల్గిన పరిమాణాన్ని నియంత్రించి అధిక కేలరీల చేరికను అరికట్టవచ్చు. ఉదరకోశాన్ని కుంచింపజేయడం స్లీవ్‌గ్రాసెక్టమీ ద్వారా చేయవచ్చు. అలాగే గ్యాస్ర్తిక్‌ బ్యాండ్‌ ద్వారా కొద్దిగా ఆహారం తీసుకొన్నా త్వరగా కడుపు నిండినట్టుగా అనిపిస్తుంది. పొట్ట భాగంలో చేరిన అధిక కొవ్వును లైపోసెక్షన్‌ పద్ధతి ద్వారా తీసివేయవచ్చు. అయితే ఈ చికిత్స తరువాత మళ్లీ బరువు పెరగకుండా నిత్యం వ్యాయామాలు చేయాల్సి ఉంటంది. బేరియాట్రిక్‌ చికిత్స అనేది కూడా ఉంది. అయితే ఇలాంటి చికిత్సలని నిపుణులైన వైద్యులను సంప్రదించి వారి సలహా మేరకు వారి పర్యవేక్షణలోనే తీసుకోవాలి. \n',health
'ఆధునిక జీవన శైలి కారణంగా తరుచు అనారోగ్యాలకు గురయ్యే మహిళలు నిత్యం యోగా చేయడం వల్ల అరోగ్యం కుదుటపడుతుందని వైద్యులు సూచిస్తున్నారు. మానసిక ఒత్తిడిని అధిగమించడానికి యోగా ఎంతోగానో ఉపయోగపడుతుందని, మహిళలు ఇంటి పట్టునే ఉండి ప్రతిరోజు యోగాసనాలను, ప్రాణాయామాన్ని చేయడం వల్ల శారీరంగా, మానసింగా ఆరోగ్యంగా ఉంటారని నిపుణులు చెప్తున్నారు.\n\nప్రాణాయామ విశేషాలు…\nప్రాణం + ఆయామం = ప్రాణాయమం. ప్రాణమం టే జీవన శక్తి. ఆయామం అంటే విస్తరింపచేయుట లేక నియంత్రించి ఉంచుట అని అర్ధం. పతంజలి మహర్షి ప్రసాదించిన యోగ సూత్ర ప్రకారం శ్వాస, నిశ్వాసల్ని నియంత్రించి ఉంచడమే ప్రాణాయామం అని నిర్ధారించడం జరిగింది. లోనికి పీల్చే గాలిని శ్వాస అని, బయటికి వదిలే గాలిని ప్రశ్వాస అని అం టారు. శ్వాస ప్రశ్వాసల్ని నియంత్రించడం, క్రమబ ద్ధ్దం చేయడం ద్వారా అంతర్గత సూక్ష్మప్రాణాన్ని కూ డా అదుపులో ఉంచవచ్చు.\n\nనాడీమండలం, రక్త ప్రసార ధమనులు, జీర్ణకోశం, మూత్రకోశం మొదలుగా గల వాటన్నిటిలో ప్రాణం సంచరిస్తూ ఉంటుంది. ప్రాణాయామం వల్ల వాట న్నింటికి శక్తి, రక్షణ కల్పిస్తాయి. కనుకనే ‘‘ ప్రాణా యామేన యుక్తేన సర్వరోగ క్షయ భవేత్‌’’ అంటే ప్రాణాయామం నియమబద్ధంగా ఆచరిస్తే సర్వరో గాలు హరించిపోతాయి అనే సూత్రం ప్రచారం అయింది. ప్రాణానికి ప్రాణ, అపాన, సమాన; ఉదాన, వ్యానమ నే 5 రూపాలు ఉన్నాయి. ప్రాణానికి స్థానం హృద యం. అపానానికి స్థానం గుదం. సమానానికి స్థా నం నాభి. ఉదనానికి స్థానం కంఠం. వ్యానానికి స్థా నం శరీరమంతా. శ్వాసక్రియకు ప్రాణం, విసర్జన క్రియకు అపానం, పచన క్రియకు సమానం, కంఠ శక్తికి ఉదానం, రక్తప్రసార క్రియకు వ్యానం తోడ్పడుతాయి.శ్వాసను బయటకు వదిలే క్రియను రేచకం అని, లోపలకి పీల్చే క్రియను పూరకం అని, లోపల గాలిని ఉంచడాన్ని అంతర్‌ పూరకం అని, తిరిగి బయటకి వదిలి ఆపి ఉంచడాన్ని బాహ్యకుంభకం అని అంటా రు. ఈ క్రియలు ప్రాణాయామానికి సాధనాలు.\n\nమెడికల్‌ సైన్స్‌ ప్రకారం రెండు ముక్కు రంధ్రాల ప్ర యోజనం ఒక్కటే. కాని యోగులు ఈ రెండింటికి మధ్య గల భేదం గ్రహించారు. వారి పరిశోధన ప్ర కారం కుడి ముక్కు రంధ్రాన్నుంచి నడిచే గాలి కొ ద్దిగా ఉష్ణం కలిగిస్తుంది. అందువల్ల దీన్ని వారు సూ ర్యనాడి లేక సూర్య స్వరం అని అన్నారు. అట్లే ఎడ మ ముక్కు రంధ్రం ప్రభావం వల్ల చల్లని దనం అందువల్ల దాన్ని చంద్రనాడి లేక చంద్రస్వరం అని అన్నారు. ఈ రెండిటికి మధ్య సమన్వయం సాదిం చుటకు యోగ శాస్త్రంలో ప్రాధాన్యం ఇవ్వబడింది. హ అను అక్షరం చంద్రుడికి, ట అను అక్షరం సూ ర్యుడికి గుర్తుగా నిర్ధారించారు. అందువల్ల హఠ యోగం వెలువడింది. హఠ యోగమంటే చంద్ర సూ ర్య నాడులకు సంబంధించిన విజ్ఞానం అన్నమాట. హఠం అనగాబలవంతం అనికాదు. ప్రాణాయా మ విజ్ఞానమంతా చంద్ర, సూర్య స్వరాలకు సంబం ధించినదే.\n\nప్రాణాయామం వల్ల కలిగే ప్రయోజనాలు…\n\n    * ఊపిరితిత్తులు బాగా పనిచేస్తాయి.\n    * శరీరానికి ప్రాణవాయువు బాగా లభిస్తుంది.\n    * రక్త శుద్ధి జరిగి అందులోని చెడు అంతా బయటికి వెళ్లిపోతుంది.\n    * గుండెకు సత్తువ లభిస్తుంది.\n    * మెదడు చురుగ్గా పనిచేస్తుంది.\n    * ప్రేగులు, నరాలు, నాడులు శుభ్ర పడతాయి.\n    * జఠరాగ్ని పెరుగుతుంది.\n    * శరీరం ఆరోగ్యంగా ఉంటుంది.\n    * ఆయుష్షు పెరుగుతుంది. తీసుకోవలసిన జాగ్రత్తలు…\n    * మైదానంలోగాని, తోటలోగాని, తలుపులు తెరచిఉన్న గదిలోగాని, కంబళీ లేక బట్ట లేక ఏదైనా ఆసనం మీద కూర్చొని ప్రాణాయామం చేయాలి.\n    * గాలి విపరీతంగా వీస్తూంటే ఆ గాలి మధ్య ప్రాణాయామం చేయకూడదు.\n    * మురికిగా ఉన్న చోట, దుర్వాసన వస్తున్న చోట, పొగ వస్తున్న చోట ప్రాణాయామం చేయకూడదు.\n    * సిగరెట్టు, బీడి, చుట్టపొగ వస్తున్న చోట ప్రాణాయామం చేయకూడదు.\n    * పొట్ట నిండుగా ఉన్నపుడు ప్రాణాయామం చేయకూడదు.\n    * ప్రాణాయామం చేసే ముందు, చేసిన తరువాత కూడా ఇతర యోగాసనాలు వేయవచ్చు. అయితే చివర శవాసనం వేసి కొద్దిసేపు విశ్రాంతి తీసుకోవాలి.\n    * ప్రాణాయామం వేసినపుడు బట్టలు తక్కువగానూ, వదులుగానూ ధరించాలి.\n    * పద్మాసనం, సుఖాసనం, సిద్ధాసనం, వజ్రాసనం ప్రాణాయామానికి అనువైన ఆసనాలు. నేల మీద కూర్చోలేనివారు, కుర్చి మీద నిటారుగా కూర్చొని ప్రాణాయామం చేయవచ్చు.\n    * నడుం, వీపు, వెన్నెముక, మెడలను నిటారుగా ఉంచి ప్రాణాయామం చేయాలి.\n    * ప్రాణాయామం చేసేటపుడు ఒకసారి కుడి ముక్కు రంధ్రాన్ని, ఒకసారి ఎడమ ముక్కు రంధ్రాన్ని మూయవలసి ఉంటుంది. కుడి ముక్కు రంధ్రాన్ని కుడిచేతి బొటన వ్రేలితోనూ, ఎడమ ముక్కు రంధ్రాన్ని కుడిచేతి ఉంగరం వ్రేలితోనూ మూయాలి.\n    * ముక్కు రంధ్రాలు సరిగా శుభ్రంగా లేకపోతే ప్రాణాయామం చేసే ముందు జలనేతి, సూత్రనేతి క్రియలు సక్రమంగా చేయాలి. అలాచేస్తే ప్రాణాయామం చేస్తున్నపుడు శ్వాస సరిగ్గా ఆడుతుంది.\n    * ప్రాణాయామ క్రియలు చేస్తూ ఉన్నపుడు మనస్సును పూర్తిగా శ్వాస ప్రశ్వాస క్రియలపై కేంద్రీకరిచాలి. వేరే యోచనలకు తావు ఇవ్వకూడదు.\n',health
'జీర్ణము : డైజషన్‌ అనేది ఆహారాన్ని చిన్న చిన్న భాగాలుగా చేసి రక్త ప్రవాహం‌లో కలిసిపోయేలా చేసే ఒక యాంత్రిక‌ మరియు రసాయనిక ప్రక్రియ.ఆహారం యొక్క పెద్ద అణువులను చిన్నవిగా మార్చడం.\n\nముక్కు ద్వారా శ్వాస తీసుకునే జీవులు, ఆహారాన్ని నోటి ద్వారా తీసుకుని, దానిని పళ్లతో నములుతాయి. ఇక్కడ రసాయన ప్రక్రియ ప్రారంభమవుతుంది. లాలాజల గ్రంధుల సాయంతో లాలాజలంలో రసాయనాలు ఉత్పత్తి అవుతాయి. దీనిని మాస్టికేషన్‌ అంటారు. తర్వాత ఇది పోట్టలోని ఈసోపేగస్ ‌లోకి వెళతాయి. అక్కడ హైడ్రాలిక్‌ యాసిడ్‌ సూక్ష్మక్రిములను చంపేసి, కొంత ఆహారాన్ని యాంత్రికంగా ముక్కలు‌ చేస్తుంది. (ఉదాహరణకు ప్రొటీన్ల యొక్క డీన్యూట్రిషన్‌) కొంత భాగాన్ని రసాయన మార్పులు చేస్తాయి. హైడ్రోక్లోరిక్‌ యాసిడ్‌ అనేది తక్కువ స్థాయిలో పిహెచ్‌ను కలిగి ఉంటుంది. ఇది ఎంజైమ్‌లకు చాలా ఉపయోగకరం. కొంత సమయం తర్వాత (మానవుల్లో గంట లేదా రెండు గంటలు, కుక్కల్లో 4 నుంచి ఆరు గంటలు, పిల్లుల్లో మరికొంత తక్కువ సమయం,...) కైమ్‌ అనే ద్రవం ఏర్పడుతుంది. ఈ కైమ్‌ అనేది చిన్న ప్రేగుల‌ ద్వారా వెళ్లి, అక్కడ 95 శాతం పోషక విలువలను తీసుకుంటుంది. అక్కడి నుండి పెద్ద ప్రేగుల ‌ ద్వారా వెళ్లి మరియు మల విసర్జన‌ ద్వారా విసర్జించబడుతుంది.ఇతర జీవక్రిములు‌ ఆహారాన్ని అరిగించుకోవటానికి విభిన్న పద్దతులను ఆచరిస్తాయి.\nఅజీర్ణము : తిన్నది సరిగా జీర్ణము కాకపోవడాన్ని , కడుపులొ గాస్ ఫార్మయి ఇబ్బంది కలిగించినపుడు , ఆహారము కడుపులో పులిసి మంట అనిపించునపుడు , అజీర్తి విరోచనాలు అవుతున్నపుడు , కడుపు ఉబ్బరము ,త్రేన్పులు రావడము .. అనిపించినపుడు ... మనకు తినంది సరిగా జీర్ణము అవలేదని అంటాము ... అదే అజీర్ణము . వ్యక్తిని బట్టి , తినే ఆహారము బట్టి , జీర్ణరసాలు ఊరడం బట్టి , శరీరము ఏదైనా వ్యాధి బట్టి జీర్ణ ప్రక్రియ ఆధారపడి ఉంటుంది . అజీర్ణానికి మూల కారణము కనుగొని చికిత్స చేయవలది ఉంటుంది . తాత్కాలికము గా జీర్ణము అవడానికి అనేక మార్గాలు ఉన్నాయి .\n\n    * తేలికగా జీర్ణమయ్యేపదా్ర్ధాలు తినడము ,\n    * తక్కువగా ఆహారము తీసుకోవడము ,\n    * కారము , మసాల వస్తువులు తగ్గించి తినడం ,\n    * జీర్ణ టానిక్ లు వాడడము ,\n    * యోగా ఆసనాలు ప్రాక్టిస్ చేయడము ,\n    * రెగ్యులర్ గా వ్యాయామము చేయడము ,\n    * శరీరము లో ఇతరత్రా వ్యాధులు ఉన్నాయేమో తనికీ చేయించుకోవడము ,\n    * అజీర్ణానికి కారణము తెలుసుకోవడానికి మంచి డాక్టర్ ని సంప్రదించడము ,\n\n\nజీర్ణశక్తికి సహకరించే యోగాసనాలు:\n\nఏంతినాలన్నా భయం? తింటే ఏమవుతుందో.. అరుగుతుందో అరగదో? త్రేన్పులు.. కడుపు మంట ఈ ఇబ్బందులు పడేవారికి యోగాలో చక్కని మార్గాలున్నాయంటున్నారు నిపుణురాలు అరుణ.\n\nవజ్రాసనం\n\n*\n\n\nఇంద్రుడి వజ్రాయుధం ఎంత శక్తిమంతమైందో ఆ ఆసనం కూడా అంత శక్తిమంతమైనది. ఒక మొత్తటి చాప మీద రెండు కాళ్లు వెనక్కి మడిచి కూర్చోవాలి. రెండు చేతులని రెండు మోకాళ్ల మీద ఉంచి వెన్నెముక నిటారుగా ఉంచాలి. కళ్లు మూసుకొని ధ్యాస అంతా జీర్ణాశయం మీద ఉంచాలి. ఇలా ఐదు నిమిషాలు కూర్చోవాలి. జీర్ణాశయ సమస్యలతో అంటే అరుగుదల లేకపోవడం, గ్యాస్‌, కడుపులో మంట, త్రేన్పులు వంటి సమస్యలకు ఈ ఆసనం చక్కని పరిష్కారం. భోంచేసిన తర్వాత వజ్రాసనంలో ఐదు నిమిషాలు కూర్చుంటే చక్కని ఫలితం అందుతుంది. సాధారణంగా యోగాసనాలు ఖాళీ కడుపుతోనే చెయ్యాలి. ఈ ఒక్క ఆసనం మాత్రం తిన్న తర్వాత వేయొచ్చు.\n\nనావాసనం\n\n*\n\n\nకూర్చుని కాళ్లు రెండు కొంచెం మడిచి ఉంచి మెల్లగా రెండు కాళ్లు నిటారుగా ఉంచాలి. తల, భుజాలు వెనక్కి ఉంచాలి. చేతులు, రెండు కాళ్లు పక్కన ఉండాలి. మొత్తం బరువుని పిరుదులు మీద ఉంచాలి. ధ్యాస అంతా పొట్టమీద ఉంచాలి. అలా రెండు నిమిషాలు పాటు ఉండాలి. ఇలా మూడు సార్లు చెయ్యాలి. ఇలా చేయడం వల్ల పొట్ట తగ్గడమే కాకుండా జీర్ణాశయ సమస్యలు నుంచి దూరంగా ఉండవచ్చు.\n\nఉడ్డియాన బంధ\n\n*\n\n\nఉడ్డియాన అంటే పొట్ట. బంధ అంటే బంధించడం. త్రిబంధాల్లో ఇదెంతో ముఖ్యమైంది. ఇది జీర్ణాశయ సమస్యల నుంచి ఉపశమనం అందిస్తుంది. కొవ్వు తగ్గించడంలో సాయపడుతుంది. పొట్ట దగ్గర కొవ్వు పెరగకుండా చూస్తుంది.జీర్ణాశయానికి విశ్రాంతి లభిస్తుంది. వజ్రాసనంలో కానీ సుఖాసనంలో కానీ పద్మాసనంలో కానీ నిలబడి కొంచెం ముందుకు వంగి కూడా ఈ బంధం చేయొచ్చు. వజ్రాసనంలో కూర్చొని రెండు చేతులు మోకాళ్ల మీద ఉంచాలి. బాగా దీర్ఘంగా గాలిని లోపలకు ముక్కుతో తీసుకొని మొత్తం గాలిని నెమ్మదిగా బయటికి వదిలేయాలి. గాలిని బయటకు వదిలి అలాగే ఉండి పొట్టను లోపలకు లాగి ఉంచాలి. గాలిని తీసుకోకూడదు. వదలకూడదు. అలా ఎంత సేపు ఉండగలుగుతారో అంత సేపు ఉండి తర్వాత గాలిని తీసుకొంటూ రిలాక్స్‌ అవ్వాలి. ఇలా నాలుగు సార్లు చెయ్యాలి. మీరు రెండు నిమిషాలు ఉండి ఒక్కసారి చేస్తే చాలు. అల్సర్‌ ఉన్న వాళ్లు ఈ బంధం చెయ్యకూడదు.\n\nఉదరాకర్షణాసనం\n\n*\n\n\nఉదరం అంటే పొట్ట. ఈ ఆసనం వేసేటప్పుడు మోకాలితో పొట్టని వత్తిపెట్టి చేస్తాం కాబట్టి ఉదరాకర్షణాసనం అని అంటారు. రెండు కాళ్లు కొంచెం దూరంగా పెట్టి కూర్చోవాలి. రెండు చేతులు రెండు మోకాళ్ల మీదా పెట్టి ముందుగా ఎడమ మెకాలిని క్రింద ఉంచాలి. కుడిమోకాలిని పొట్టవైపు వత్తి ఉంచి.. ఎడమవైపునకు ఉంచి గాలిని వదిలేస్తూ తిరిగి చూడాలి. గాలిని తీసుకొంటూ సమస్థితికి రావాలి. ఇలా ఎడమ వైపు ఒకసారి కుడివైపునకి ఒకసారి మార్చిమార్చి పది నుంచి ఇరవై సార్లు చెయ్యాలి. మోకాలి నొప్పులు అధికంగా ఉండేవారు ఈ రకం ఆసనాలు వెయ్యకూడదు.\n\nఅనులోమ విలోమ ప్రాణాయామం\n\n*\n\n\nసుఖాసనంలో కూర్చొని ఎడమ చెయ్యి ఎడమ మోకాలు మీద చిన్‌ముద్ర (బొటన వేలు, చూపుడు వేలును కలిపి మిగిలిన వేళ్లను నిటారుగా ఉంచాలి)లో ఉంచి కుడి చెయ్యి నాసికాముద్రలో అంటే చూపుడు వేలు మధ్యవేలు మడిచి చిటికెన వేలు, ఉంగరం వేలు నిటారుగా ఉంచాలి. ముందుగా కుడిముక్కు మూసి ఎడమ ముక్కుతో గాలిని తీసుకొని కుడిముక్కుతో గాలిని వదిలి మరల అదే ముక్కుతో గాలి తీసుకొని ఎడమ ముక్కు నుంచి వదలాలి. ఇది ఒక రౌండు అంటారు. ఇలా ఐదు నుంచి పది నిమిషాలు చెయ్యాలి.\n',health
'గృహవైద్యం వైద్యము అనగా మానవ ఆరోగ్యాన్ని ,ఒక నిర్ధిస్టమైన నియమ ,నిబంధనాల ద్వారా పరిరక్షించే శాస్త్రము.ఇది గాయాన్ని మాన్చే ఒక కళ . ప్రతి చిన్న అనారోగ్యానికీ అన్నివేలలా నిపులైన వైద్యులను సంప్రదించడము సాధ్యపడదు, అటువంటపుడు ఇంట్లో దొరికే సాదారణ వస్తువునో, పదార్దమునో, ఉపయోగించి తాత్కాలిక ఉపశయము పొందడాన్ని గ్రుహవైద్యము అంటాము. గృహవైద్యములో వాడే కొన్ని పదార్దములు :\n\n    * పసువు : అన్నిచోట్లా దొరికే పదార్దమే మంచి క్రిమినాశనకారిగా  గా వాడుతాము.\n    * అల్లము : ఇది జీర్ణము అవడానికి , విరోచనము సాఫీగా అవడానికి వాడుతాము.\n    * మిరియాలు : శొంటి మిరియాలు కలిపి కసాయము చేసి త్రాగితే జ్వరము తగ్గుతుంది.\nఇదే పేరుతో నున్న టీకా (భాష) వ్యాసం కోసం చూడండి.\n\nటీకా  అనగా వ్యాధి నిరోధకత (ఇమ్మ్యూనిటి)ని పెంచడానికి వాడే ఒకరకమయిన మందు. వాక్సిన్ అనే పదము ఎడ్వర్డ్ జెన్నర్ మశూచిని నివారించడానికి గోమశూచికాన్ని(లాటిన్ భాషలో vacca అంటే గోవు అని అర్థం) వాడడం వల్ల వచ్చింది. ఈ పదాన్ని లూయిస్ పాశ్చర్ మరియు ఇతర శాస్త్రవేత్తలు వాడుకలోకి తీసుకువచ్చారు. వాక్సిన్‌లు అనే మందుల అభివృద్దికి మూలాలు చైనా దేశంలో లభిస్తాయి. అక్కడ పూర్వం స్థానికులు మశూచిని అరికట్టేందుకు ఇంకోరకమయిన హానికలుగజేయని మశూచిని ఉద్దేశ్యపూర్వకంగా ఒక వ్యక్తికి ఇచ్చేవారు.\nవిషయ సూచిక\n[దాచు]\n\n    * 1 వాక్సిన్‌లలో రకాలు\n    * 2 వ్యాధి నిరోధకత\n    * 3 టీకాలను భద్రపరచడం మరియు సరఫరా\n    * 4 ఎయిడ్స్ నివారణకై టీకాలపై పరిశోధన\n    * 5 ఇమ్యునైజేషన్ షెడ్యూల్\n          o 5.1 భారతదేశంలోని టీకాల పద్ధతి\n    * 6 రెఫెరెన్సులు\n    * 7 బయటి లింకులు\n\n[మార్చు] వాక్సిన్‌లలో రకాలు\nఏవియన్ ఫ్లూ టీకా తయారీ\n\n4 రకాలు [1]\n[మార్చు] వ్యాధి నిరోధకత\n[మార్చు] టీకాలను భద్రపరచడం మరియు సరఫరా\n\nఇంతకుముందు టీకాలను ఎక్కువరోజులు నిలువ ఉంచడానికి సాధారణంగా థైమెరోసల్ అనే పదార్థాన్ని వాడేవారు. దీనిలో ఎక్కువశాతం ఒకరకమైన పాదరసం ఉంటుంది అందువల్ల డెన్మార్క్, అమెరికా వంటి దేశాల్లో దీని వాడుకను తగ్గించారు.[2] [3]\n[మార్చు] ఎయిడ్స్ నివారణకై టీకాలపై పరిశోధన\n\nఎయిడ్స్ వ్యాధి నివారణకొరకు టీకాలను అభివృద్ది చేయడానికి మెర్క్ కంపెనీతో పాటు చాలా కంపెనీలు కృషి చేస్తున్నాయి. కాని ఇప్పటివరకు ఎవరూ సఫలీకృతం కాలేదు. [4]\n[మార్చు] ఇమ్యునైజేషన్ షెడ్యూల్\n[మార్చు] భారతదేశంలోని టీకాల పద్ధతి\nక్రమసంఖ్య \tవయస్సు \tటీకా మందు\n1. \tపుట్టుక నుంచి 2 వారాలు \tబి.సి.జి. ; ఒ.పి.వి.\n2. \t6 వారాలు \tఒ.పి.వి. ; డి.పి.టి. ; హెపటైటిస్-బి ; హెచ్.ఐ.బి.\n3. \t10 వారాలు \tఒ.పి.వి. ; డి.పి.టి. ; హెపటైటిస్-బి ; హెచ్.ఐ.బి.\n4. \t14 వారాలు \tఒ.పి.వి. ; డి.పి.టి. ; హెపటైటిస్-బి ; హెచ్.ఐ.బి.\n5. \t9 నెలలు \tఒ.పి.వి. ; తట్టు(మీజిల్స్)\n6. \t1 సం. తరువాత \tఆటలమ్మ (చికెన్ పాక్స్)\n7. \t15 నెలలు \tఎమ్.ఎమ్.అర్.\n8. \t18 నెలలు \tఒ.పి.వి.; డి.పి.టి.; హెచ్.ఐ.బి.\n9. \t2 సం. తరువాత \tటైఫాయిడ్\n10. \t5 సం. తరువాత \tఒ.పి.వి.; డి.పి.టి.; హెచ్.ఐ.బి.\n11. \t10 సంవత్సరాలు. \tటి.టి.\n12. \t15-16 సంవత్సరాలు. \tటి.టి.\n',health
'ఆరోగ్యము ను పరిరక్షించడానికి, అనారోగ్యము ను, చిన్న చిన్న గాయాలు కు, సాదారణ శరీరరుగ్మతలకు, నిపుణుల వైద్యము అందేవరకు ఇచ్చే వైద్యము (ట్రీట్మెంట్)ను ప్రధమచికిత్స అందురు. ట్రైనింగు ఉన్నవాళ్ళు, లేనివాళ్ళు కూడా ప్రదమచికిత్స చేయవచ్చును. ఒక్కొక్కప్పుడు దీనివలన ప్రాణాలను కాపాడవచ్చును. కట్లు కట్టడము, రక్తము పోకుండా ఆపడము, ఊపిరి ఆడడము కష్టముగా ఉన్నప్పుడు కుత్రిమ శ్వాస ఇవ్వడము, మొదలుగునవి.\n\nదీనిలో ముఖ్యముగా మూడు ఉద్దేశములున్నవి. 1. ప్రాణాన్ని నిలపడము 2. ఉన్న గాయాన్ని ఎక్కువవకుండా చూడడము. 3. బాధ నుండి బయటపడడానికి సహాయము చేయడము.\n[మార్చు] ప్రధమచికిత్స అవసరమున్న పరిస్థితులు\n\n    * రోడ్డు ప్రమాదము లో గాయపడ్డ సమయమందు\n    * వ్యక్తి మంటలలో చిక్కుకున్న సమయములో\n    * కారణం ఏదైనా.. రక్తం ఎక్కువగా పోతున్న సమయాలలో\n    * వ్యక్తి పాము కాటుకి గురియైనపుడు\n    * వ్యక్తి ఉరి వేసుకున్న ప్రయత్నము న ఆయాసపడుతున్నపుడు\n\nబాధలో వున్న ప్రతి ప్రాణికి ప్రధమచికిత్స అవరము ఉంటుంది. సమయము, సందర్భము ఇది అని కచ్ఛితముగా చెప్పలేము. సమయస్పూర్తి తో వైద్య సాయము అందించడమే ప్రధమచికిత్స.\nఆరోగ్యము \nమనిషి - శారీరకంగాను, మానసికంగాను, సామజికంగాను, ఆర్దికంగాను, తను ఉన్న పరిసరాలలో హాయిగా జీవించడాన్ని ఆరోగ్యము అందురు .\n\nఅనారోగ్యము \n\nమనిషి - శారీరకంగాను, మానసికంగాను, సామజికంగాను, ఆర్దికంగాను, స్వల్పం గా మార్పును తన జీవన-పరిష్థితులలో గమనిస్తే దానిని వ్యాధి లేక అనారోగ్యము అని నిర్వచించవచ్చు .\n[మార్చు] గర్భిణీ స్త్రీలకు సలహాలు\n\n1.మీరు ప్రశాంతముగా,సంతోషముగా ఉంటే మీశిశువు కూడా అలాగే ఉంటుంది . 2.ఆరోగ్యమైన శిశువు కొరకు అన్ని కలిసిన పౌష్ఠిక ఆహారం ఎక్కువ పాలు, పండ్లు, ఆకు కూరలు ,పప్పు, మాంసము ,చేపలు తీసుకోవాలి 3.డాక్టర్ పై విశ్వాసం ఉంచి వారి సలహా పాటించండి,స్వంతంగా మందులు వాడకూడదు. 4.అనవసరమైన భయం ప్రసవ సమయాన్ని కష్టతరము చేస్తుంది,గర్భము , ప్రసవము సృష్టిలో సర్వసాధారణ విషయాలని గుర్తుంచుకోండి. 5.పొగత్రాగడము,మద్యపానము, ఎక్స్-రే తీయించుకోవడం చేయకండి. 6.మొదటి ఆరు నెలలూ నెలకొకసారి, ఏడు,ఎనిమిది నెలల్లో నెలకు రెండుసార్లు, తొమ్మిదవ నెలలో వారానికొకసారి వైద్య పరీక్ష అవసరం. 7.ఈ క్రింది పరిస్థితుల్లో వెంటనే డాక్టర్ ని సంప్రదించండి :-\n\n    * రక్తస్రావము\n    * ఉమ్మనీరు పోవడం\n    * శిశువు కదలిక తగ్గినట్టుగాని , ఆగినట్టుగాని అనిపించినపుడు\n    * నొప్పులు రావడం\n\n8.ఎత్తు మడమల చెప్పులు వాడకండి. 9.కుదుపులు కలిగేటట్లు ప్రయాణము చేయకండి. 10.బిడ్డకు చనుపాలు ఇవ్వడానికి వీలుగా తీసుకోవలసిన జాగ్రత్తలను గురించి చివరి 3 నెలలలో డాక్తర్ సలహా అడగండి. 11.మొదటి మూడు నెలలు, చివరి 2 నెలలు,ఈక్రింది పేర్కొన్నవి చేయవద్దు :-\n\n    * దూర ప్రయాణము\n    * కారు ,స్కూటర్ నడపడం.\n    * అతిగా సంభోగము\n\n12.సుఖప్రసవానికి - బ్రీతింగ్ వ్యాయామాలు ,శరీర బరువు పెరగకుండా ఇతర వ్యాయామము డాక్టర్ సలహా ప్రకారము చెయ్యండి. 13.క్రమబద్దమైన విశ్రాంతి అనగా : రాత్రి 8 - 10 గంటలు ,మధ్యాహ్నం 1 గంట అవసరము. 14.నిద్ర పోవునపుడు ఒక ప్రక్కకు (వీలైతే ఎడమ వైపు) పడుకోవడం మంచిది. 15.ధనుర్వాతం బారినుండి రక్షణకొరకు టి.టి. ఇంజక్షన్స్ తీసుకోండి. 16.కుటుంబనియంత్రణ సలహా కొరకు ప్రసవమైన 6 వారాల తర్వాత డాక్టర్ ని సంప్రదించండి. మూలము\n',health
'గుండె ఆరోగ్యంగా ఉండాలంటే కొలెస్ట్రాల్ తక్కువ ఉండాల్సిందే. మరి మీలో కొలెస్ట్రాల్ ఎంత ఉందో ఎప్పుడైనా టెస్టు చేయించుకున్నారా? ఒకవేళ పరీక్షల్లో కొలెస్ట్రాల్ లెవెల్స్ రిస్క్ జోన్‌లో ఉందని తెలిస్తే ఏం చేస్తారు? ఏం చేయాలో...కొలెస్ట్రాల్‌ను ఎలా తగ్గించుకోవాలో నిపుణులు సూచిస్తున్న ఐదు మార్గాలను చదవండి.\n శారీరక శ్రమ\n  \nరోజూ ఎన్ని మెట్లు ఎక్కుతున్నారో పరిశీలించండి. ఎంత దూరం నడుస్తున్నారో గమనించండి. రోజు రోజుకి ఫిజికల్ యాక్టివిటీ పెరిగేలా ప్లాన్ చేసుకోండి. ఆఫీసులో లిఫ్ట్ ఉన్నా మెట్ల ద్వారానే ఎక్కండి. కొలీగ్స్‌తో పనిపడితే ఫోన్ చేయకుండా వాళ్ల దగ్గరకి వెళ్లి మాట్లాడండి. చిన్న చిన్న వ్యాయామాలే కదా అని పట్టించుకోకుండా వదిలేయకండి. ఇవే కొలెస్ట్రాల్‌ను తగ్గించడంలో ఉపయోగపడతాయి.\n\nహెల్తీ లైఫ్‌స్టైల్\nఆరోగ్యకరమైన జీవనవిధానాన్ని అలవాటు చేసుకోండి. కొలెస్ట్రాల్‌ని తగ్గించుకోవడాన్ని ఒక ఛాలెజింగ్‌గా తీసుకోండి. వ్యాయామం చేసేటప్పుడు స్నేహితులతో కలిసి వెళ్లండి. కొత్త కొత్త వ్యాయామాలను చేయండి. స్నేహితులతో కలిసి కాసేపైనా మనసారా నవ్వుకోండి. ఒత్తిడి తగ్గితే గుండెకు చాలా మంచిదని గుర్తు పెట్టుకోండి.\nకొవ్వు పదార్థాలు\nఏదైనా ఒక వస్తువు తినేముందు దానిపైన ఉండే లేబుల్‌ను చదవండి. షుగర్స్, ఇతర పదార్థాలు మీ బరువు పెరగటానికి దోహదపడతాయి. ఇది కొలెస్ట్రాల్ పెరగటానికి దారితీస్తుంది. సాచ్యురేటెడ్ ఫాట్స్ ఎక్కువగా ఉండే ఆహారపదార్థాలకు దూరంగా ఉండండి. ఫ్రక్టోస్ ఎక్కువగా ఉండే పదార్థాలను తీసుకోకండి.\n\nసిలియం\nకొలెస్ట్రాల్ నియంత్రణలో ఉండాలంటే డైట్‌లో తగినంత ఫైబర్ ఉండేలా చూసుకోవాలి. అయితే అన్ని రకాల ఫైబర్స్ ఒకేలా పనిచేయవు. కొలెస్ట్రాల్‌ను తగ్గించడానికి \'సిలియం ఫైబర్\' బాగా ఉపకరిస్తుంది. సిలియం ఫైబర్ ఉండే పౌడర్(మెటామ్యూసిల్) ఇప్పుడు మార్కెట్‌లో లభిస్తోంది. అయితే దీన్ని వాడేముందు డాక్టర్ సలహా తప్పకుండా తీసుకోవాలి.\nడిహెచ్ఎ\nఇది పాలీఅన్‌సాచ్యురేటెడ్ ఫ్యాటీ యాసిడ్. దీన్ని తీసుకోవడం వల్ల గుండె పనితీరు మెరుగుపడుతుంది. ఇది చెడు కొలెస్ట్రాల్(ఎల్‌డీఎల్)ను తగ్గిస్తుంది. మంచి కొలెస్ట్రాల్(హెచ్‌డీఎల్)పెరిగేలా చేస్తుంది. డీహెచ్ఎ ఎక్కువగా చేపలలో లభిస్తుంది. ఒకవేళ మీకు సీ ఫుడ్ తినడం ఇష్టం లేనట్లయితే ఫిష్ ఆయిల్ సప్లిమెంట్లను తీసుకోవచ్చు. \n',health
'ఆరోగ్యమే మహాభాగ్యము.మనిషికి ఏమిటి ఉన్నా , ఎన్ని ఉన్నా ఆరోగ్యముగా లేకపోతే ఎందుకు పనికిరాడు . ఆరోగ్యము గా ఉంటే అడివిలోనైనా బ్రతికేయగలడు . మనిషికే కాదు ప్రపంచములో ప్రతిజీవికి ఇదే సూత్రము జీవన మనుగడలో ముఖ్యమైనది . మన ఆరోగ్యాన్ని కాపాడుకోవాలి . ఏ రోగాలు రాకుండా ముందు జాగ్రత్తలు తీసుకోవాలి . జబ్బు వచ్చిన వెంటనే తగిన చికిత్స తీసుకోవాలి . బ్రతికినన్నాళ్ళు హాయిగా ఆరోగ్యము గా బ్రతకాలన్నదే నిజమైన జీవన విధానము . ఇప్పుడు -తోటపనితో ఆరోగ్యం,\n- గురించి తెలుసుకొని మన ఆరోగ్యాన్ని కాపాడుకుందాం !. క్రింద నుదహరించిన చికిత్సావిధానాలు మనిషి అవగాహన కోసం వివరించిన ప్రధమ చికిత్స మాత్రమే మంచి చికిత్స కోసం తగిన వైద్య నిపుణులను సంప్రదించాలి ...\n\nబిజీ జీవితం నుంచి విశ్రాంతి పొందాలంటే మంచి మార్గం ప్రకృతితో స్నేహం చేయడం. కాసేపు పూలతో, చెట్లతో ముచ్చట్లాడి వాటి బాగోగులు చూసుకుంటే చాలు ఎంతటి ఒత్తిడి అయినా ఇట్టే మటుమాయం అవుతుంది. వాటికి కాస్త సేవ చేస్తే ఇటు వ్యాయామమూ అవుతుంది. ఇలా తోటపని ఇష్టపడేవారు రైతులే కానవసరం లేదని పలువురు ప్రముఖులు, సెలబ్రిటీలు రుజువు చేశారు. తామెంత గొప్పవారమైనా ప్రకృతితో చెలిమి తమకెంతో ఇష్టమంటుంటారు. తాము పెంచుకునే మొక్కల మధ్యలో సమయం గడిపి సేదతీరుతారు. ఇలా పూల మొక్కల మధ్య తిరిగి, వాటి పెంపకం ద్వారా ఒత్తిడిని తగ్గించుకునేందుకు ప్రయత్నిస్తున్నారు పలువురు సెలబ్రిటీలు, ప్రముఖులు. గార్డెనింగ్‌ వారికి ఓ హాబీగా మారుతుండడం విశేషం.\n\nఉదయం, సా యంత్రం వేళల్లో కాసేపు మొక్కలకు పాదులు చే యడం, చెట్లకు నీళ్ల పట్టడం చేస్తే ఒంట్లోని క్యాల రీలు తెలియకుండా ఖర్చయిపోతాయి . దీనివల్ల రోజంతా ఉత్సాహంగా ఉంటారు.\n\nఆందోళన, ఒత్తిడి, నిద్రలేమి వంటి జీవనశైలి సంబంధిత ఆరోగ్య సమస్యలకి ఆరుబయట ఎక్కువసేపు గడపకపోవడమూ ఒక కారణమంటున్నారు వైద్యులు. వెలుతురూ, గాలీ బాగా ఉండే చోట రోజులో కొంత\nసమయమైనా గడిపితే ఈ సమస్యలు రావంటున్నారు. వెుక్కల పెంపకం దీనికి మంచి మార్గమని సూచిస్తున్నారు. వెుక్కలకు పాదులు చేయడం, నీళ్లు పోయడం ఏ వయసువారికైనా ఆరోగ్యకరమైన అలవాటు. మెక్కలు పెంచుతున్నామంటే మనం ప్రకృతికి దగ్గరవుతున్నట్లు. ఈ అలవాటు మనకు తెలియకుండానే మన ఆలోచనా ధోరణిని మారుస్తుంది. పెరటి ఆకుకూరలతో ఆరోగ్యమూ పెరుగుతుంది. తోటపని వ్యాయామంగా కూడా పనిచేస్తుంది. తోట అంటే విశాలమైనదే కానవసరం లేదు, వరుసగా కుండీలు పేర్చి వెుక్కలు పెంచినా మంచి ఫలితాలే ఉంటాయట. వెుక్కల పెంపకానికి వానాకాలంకంటే అనువైన సమయం ఉంటుందా చెప్పండి! \n',health
'ప్రాణాయామానికి సాధారణ శ్వాసకు తేడాలున్నాయి. సాధారణ శ్వాసలో తక్కువ మోతాదులో ఆక్సిజన్ తీసుకుని, తక్కువ మోతాదులో కార్బన్ డై ఆక్సైడ్ వదలడం జరుగుతుంది. అదే ప్రాణాయామం విషయానికి వస్తే ఎక్కువ మోతాదులో ఆక్సిజన్ పీల్చుకుని ఎక్కువ మోతాదులో కార్బన్ డై ఆక్సైడ్ వదులుతాం.\n\nసాధారణ శ్వాసక్రియలో శ్వాస తీసుకోవడం వేగంగా జరుగుతుంది. నిమిషానికి పన్నెండు నుంచి పదిహేను వరకూ ఉచ్ఛ్వాస నిశ్వాసాలుంటాయి. అదే ప్రాణాయామంలో శ్వాసక్రియ నిదానంగా జరుగుతుంది. నిమిషానికి ఐదు నుంచి 8 ఉచ్ఛ్వాస నిశ్వాసాలుంటాయి.\n\nసాధారణ శ్వాసపై మనకు అదుపు ఉండదు. అది అప్రయత్నంగా జరిగిపోతూ ఉంటుంది. అయితే ప్రాణాయామంలో శ్వాస మీద ప్రత్యేక ధ్యాస ఉంటుంది. ప్రతి మార్పును గమనిస్తూ ఉంటాం.\n\nసాధారణ శ్వాస తీసుకునేందుకు ఎటువంటి నిబంధనలు ఉండవు. అదే ప్రాణాయామం చేయడానికి పూరక, కుంభక, రేచక, శూన్యక నియమాలను పాటించడం జరుగుతుంది.\n\nసాధారణ శ్వాసలో చింతలూ, చికాకులూ మనల్ని వదిలిపెట్టవు. అదే ప్రాణాయమం విషయానికి వచ్చేసరికి మనలో ఆందోళనలు తగ్గుతాయి. మనసు ప్రశాంతంగా ఉంటుంది. శారీరక, మానసిక సమస్యలు క్రమంగా దూరమవుతాయి.\nమలబద్ధకంతో బాధపడేవారు ముందుగా ఉదయాన్నే నిద్రలేవగానే నాలుగు గ్లాసుల గోరువెచ్చటి నీటిని త్రాగి ఆ తరువాత \"ఉదరాకర్షణాసనం\" వేసినట్లయితే మలబద్ధకాన్ని నివారించవచ్చు.\n\nఈ ఆసనం ఎలా వేయాలంటే.. రెండు పాదాలను నేలకు ఆనించి కూర్చుని, రెండు చేతులనూ మోకాళ్లపైన కేంద్రీకరించాలి. ఈ స్థితిలో శ్వాసను పీల్చి, వదలి.. కుడికాలును నేలమీద ఆనించి, ఎడమకాలును పొట్టకు ఆన్చి, ఎడమవైపుకు మెడ, ఛాతీ, నడుమును తిప్పాలి. ఇప్పుడు తిరిగీ శ్వాసను పీల్చుకుంటూ రెండు కాళ్లపైన కూర్చోవాలి.\n\nఅదే విధంగా ఎడమవైపుకు ఎడమకాలు నేలమీద ఆనించి, కుడికాలును పొట్టకు ఆన్చి, కుడివైపుకు మెడ, ఛాతీ, నడుమును తిప్పాలి. శ్వాసను పీల్చుకుంటూ యధాస్థానానికి రావాలి. ఇలా కుడి, ఎడమవైపుల్లో పదిసార్లు చేయాలి. దీంతోపాటు కపాలబాతి చేస్తే మంచిది.\n\nఆ తరువాత సుఖాసనంలో కూర్చుని రెండు చేతుల చూపుడు వేళ్లను మడిస్తే వాయుముద్ర ఏర్పడుతుంది. శ్వాస బయటకు, పొట్టలోపలికి తీసుకుంటూ సెకనుకు ఒకసారి, నిమిషానికి 60సార్లు మొదటిరోజు 5 నిమిషాలు, అలా నెల రోజుల చివరికి 15 నిమిషాలపాటు చేసేలా అలవర్చుకోవాలి. ఇలా చేస్తే చక్కటి ఫలితాలు వస్తాయి.\n\nఅయితే ముఖ్యంగా గమనించుకోవాల్సింది ఏంటంటే.. ఈ ఉదరాకర్షణాసనం నీరు తాగిన తరువాత చేయాలి. ఆ తరువాత గంట సేపటికి కపాలబాతి, ప్రాణాయామం చేయాలి. లేకపోతే ముందుగానే కపాలబాతి చేసిన తరువాత నీరు త్రాగి ఉదరాకర్షణాసనం ప్రాక్టీసు చేస్తే సరిపోతుంది. వీటన్నింటితోపాటు మర్కటాసనం కూడా చేసినట్లయితే మరిన్ని చక్కటి ఫలితాలను పొందవచ్చు.\n\n',health
'తులసికి సర్వరోగ నివారిణి అనే పేరు ఉన్నది. తులసి ఆకులు రుచికి చేదుగా, వగరుగా ఉన్నప్పటికీ అగ్నిప్రదీపకం. గుండెకు బలాన్నిస్తుంది. ఉష్ణ, పిత్తాలను ప్రకోపిస్తుంది. తులసి పవిత్రమైనది. సుగంధభరితమైనది. తన చుట్టూ ఉన్న గాలిని శుద్ధిపరుస్తుంది.\n\nసూర్యోదయానికి ముందే దీని సేవనం ప్రయోజనకరం. తులసి ఉన్న ప్రాంగణం శాంతి, ధర్మం, శ్రద్ధలాంటి సద్గుణాలు కలిగి ఉంటుందని భావిస్తారు. తులసిలో శ్రీతులసి, కృష్ణతులసి అనే రెండు రకాలున్నాయి. ఈ రెండింటిలోనూ సమానమైన ఔషధ గుణాలున్నాయి. తులసి ఆకులు, వేర్లు, విత్తనాలు... ఇలా అన్నింటిలోనూ ఒక్కో ఔషధ గుణం ఉన్నది. దీని ఆకులలో ఉన్న సుగంధం క్రిమికీటకాలను, రోగాణువులను అరికడుతుంది.\n\nఇంటిచుట్టూ తులసి మొక్కల ఉంటే దోమల బాధ ఉండదు. తులసీ దళాలను నీటిలో వేస్తే నీటిలో ఉన్న సూక్ష్మక్రిములు నాశనమవుతాయి. జలుబు, దగ్గు ఉన్నప్పుడు రెండు పెద్ద స్పూన్ పరిమాణంలో తులసి రసాన్ని తీసుకుని తగినంతగా తేనె చేర్చి 2,3 సార్లు తాగితే తగ్గుతుంది. తులసి ఆకులను నమలవచ్చు.\n\nగొంతునొప్పి, స్వరం సరిగా పలుకని సమయంలో కొంచెం నీళ్లలో తులసి ఆకులను వేసి ఉడికించి ఆ నీటితో పుక్కిలిపట్టాలి. నీళ్లు వెచ్చగా ఉన్నప్పుడే చేయాలి. పైత్యం, అలర్జీ లేదా ఏదైనా పురుగు కొరికినప్పుడు తులసి రసాన్ని రాయాలి. రెండు స్పూన్ల తులసి రసాన్ని కొద్దిగా తేనె కలిపి తాగించాలి. తులసి ఆకులలో చెమటపట్టించే గుణం ఉంది. అందుకే అన్నిరకాల జ్వరాలలోను తులసి రసాన్ని తేనెతో కలిసి నాలుగు గంటలకు ఒకసారి ఇస్తారు.\n\nమూత్రవిసర్జనలో మంటతో బాధపడేవారు తులసి ఆకులను దంచి, ఆ రసానికి కొద్దిగా పాలు, చక్కెరతోపాటు తీసుకోవాలి. తులసి విత్తనాలను ఒక గంటపాటు నీటిలో నానబెట్టి బాగా పిసికి, వడగట్టి తాగాలి. గజ్జి మొదలైన చర్మవ్యాధులలో దురద ఎక్కువగా ఉంటే తులసి ఆకుల రసాన్ని రాసి తులసి కషాయాన్ని తాగించాలి. లివర్ సమస్య ఉన్నటువంటి వారికి తులసి ఆకుల కషాయం చాలా మంచిది.\n\n',health
'ఒక వ్యక్తి యొక్క అలవాట్లు అతన్ని ప్రభావితం చేస్తూ ఉంటాయి. అయితే ఇక్కడ ముఖ్యంగా చెప్పవలసింది \nఆహారపు అలవాట్లు గురుంచి. చక్కని పోషకాహారాలు గల ఆహారాన్ని తీసుకొంటే, చక్కని  ఆరోగ్యం  చేకూరుతుందని  తెలుసుకోవాలి. మీరు  గుర్తుంచుకోవలసిన విషయం  ఏమిటంటే మీరు మీ  శరీరాన్ని  పోషించుకోవాలి,  వ్యర్థ పదార్ధాలతో  పాడుచేసుకోరాదు. చాలామంది  ఇది గమనించని విషయం.  జల్సాలకు పోయి, మన ఆరోగ్యాన్ని మనమే పాడుచేసుకొంటున్నాం.  సరదాగా మొదలుపెట్టి, మెల్ల, మెల్లగా తమ అలవాట్లకి బానిసలు అవుతుంటారు. ఒక్కోసారి ప్రమాదకరమైన అలవాట్లకు బానిసలయి\nతమ జీవితాన్నే పాడుచేసుకొనేవారు ఉన్నారు. కాబట్టి మన ఆరోగ్య విషయం లో మనం జాగ్రత్త వహించాలి. \nఆరోగ్యమేమహాభాగ్యం” అన్నది అందరికి తెలిసిన సత్యం. అంటే మనిషి ఆరోగ్యంగా, ఉల్లాసంగా ఉంటే, అతడు సుఖంగాను, సంపదతోనూ ఉన్నట్టే లెక్క. మనం  చక్కగా ఉంటేనే మనం కష్టపడి పనిచేసి  సంపాదించగలం, నలుగురికీ  సహాయ పడగలం. కాదంటారా?   మరి అటువంటి ఆరోగ్యాన్నిపరిరక్షించుకోవడం  మన భాధ్యత. ఇది మన చేతిలో పని.  ఆరోగ్యం అంటే కేవలం శారీరకమైనదే కాదు, మానసిక ఆరోగ్యం కూడా మనిషికి అవసరం. ఈ రెంటిలో దేనిలో సమతౌల్యం లోపించినా మనం  అనారోగ్యం  బారినపడతాం. కాబట్టి  ఈ  రెండిటి  విషయం  లోను  జాగ్రత్తగా  ఉండాలి.  అప్పుడే  సంపూర్ణ  ఆరోగ్యం చేకూరుతుంది.\n',health
'యాంత్రిక జీవనంలో అనేక మంది వివిధ రకాల వ్యాయామాలను చేస్తుంటారు. ఇవి ప్రతిరోజూ చేయడం వల్ల ఎముకలు, కండరాల నిర్మాణం, నాడీమండలం, రక్తప్రసరణ వ్యవస్థ ఇలా ప్రతి భాగం ఉత్తేజమవుతూ ఉంటుంది. ఎముకలు, కండరాల బలహీనతలు ఏర్పడడం, అనేక దీర్ఘకాల వ్యాధుల నుంచి రక్షణనిస్తుంది. అయితే, ఈ వ్యాయామం చేయడానికి తప్పకుండా క్రమ పద్దతిని పాటించాలి. ఏరోబిక్స్ వంటి వ్యాయామం చేయడానికి ముందుగా కనీసం ఐదు నిమిషాల సేపు దేహాన్ని వార్మప్, తర్వాత కూల్ డౌన్ చేసుకోవాలి.\n\nవార్మప్ చేయడం వల్ల కండరాలు మృదువుగా కదులుతాయి. కీళ్ల కదలికలు సులువుగా మారుతాయి. చిన్నపాటి కదలికలతో దేహంలో ఉష్ణోగ్రత, గుండె కొట్టుకునే వేగం, రక్తప్రసరణ వేగం పెరుగుతాయి. కండరాలకు సరిపడినంత రక్తం అందడం, దాని వల్ల చిన్నపాటి గాయాలు వాతంటత అవే తగ్గిపోవడం వంటి ప్రయోజనాలుంటాయి.\n\nముఖ్యంగా శరీరంలో అన్ని అవయవాల పనితీరులో సమన్వయం పెరుగుతుంది. దేహాన్ని స్ట్రెచ్ చేసేటపుడు ఒక్కసారిగా వంచేయకూడదు. నిదానంగా రిలాక్స్ అవుతూ చేయాలి. వార్మప్‌లో భాగంగా దేహాన్ని స్ట్రెచ్ చేసేటపుడు ఒక్కొక్క దశలో పదిహేను సెకన్లు ఉండేటట్లు చూసుకుంటే మంచిది.\n\nఅలాగే, స్ట్రెచ్ చేసేటపుడు ఊపిరి బిగపట్టకుండా నిదానంగా గాలిపీల్చుకోవాలి. వ్యాయామం పూర్తయ్యాక కొద్దిసేపు కూల్‌డౌన్ చేయాలి. ఐదారు నిమిషాల సేపు మామూలు వేగంతో నిండిన తర్వాత వ్యాయామాన్ని ముగించాలి. ఇలా చేయడం వల్ల గుండె వేగం, రక్తప్రసరణ వేగం వంటివన్నీ తిరిగి మామూలు స్థితికి చేరుకుంటాయి. వార్మప్ చేయడం ఎంత అవసరమో కూల్‌డౌన్ చేయడం కూడా అంతే ముఖ్యం. \nబాబా రామ్‌దేవ్, సద్గురు జగ్గీ వాసుదేవ్ కోయంబత్తూర్‌లోని వీఓసీ మైదానంలో మార్చి 31న కోయంబత్తూర్ ప్రజలకు తమ సందేశాలను అందజేశారు. ఉచిత యోగా కార్యక్రమాన్ని నిర్వహించిన బాబా రామ్‌దేవ్ సామాజిక ఆధ్యాత్మికత అవసరాన్ని, ప్రాముఖ్యతను తెలియజెప్పారు. సమాజంలోని అన్ని రంగాలలోకి ఆధ్యాత్మికతను చొప్పించాల్సిన అవసరం వుందని అన్నారు.\n\nఈ కార్యక్రమం ఉదయం 5 గంటల నుంచి 7 గంటల వరకు జరిగింది. యోగా గురించి ఎప్పుడూ వినని ప్రజలకు కూడా యోగాను తెలియజేయటానికి బాబా రామ్‌దేవ్ అద్భుతమైన కృషి చేస్తున్నారని సద్గురు జగ్గీ వాసుదేవ్ ప్రశంసించారు.\n\nప్రతి వ్యక్తికి జీవితంలో ఆధ్యాత్మికత యొక్క ప్రాముఖ్యతను తెలియజెప్పాల్సిన అవసరం ఉందని ఆయన నొక్కి చెప్పారు. నేటి ఒత్తిడి ప్రపంచంలో ప్రతి ఒక్కరికి ఆధ్యాత్మిక చింతన తప్పనిసరి అని అన్నారు. ఈ కార్యక్రమంలో కొన్ని వేలమంది ప్రజలు ఉదయాన్నే ఎంతో ఉత్సాహంతో పాల్గొన్నారు. ఈ కార్యక్రమాన్ని ఆస్థా ఛానల్ ప్రత్యక్ష ప్రసారం చేసింది.\n',health
'ఆరోగ్యమే మహాభాగ్యము.మనిషికి ఏమిటి ఉన్నా , ఎన్ని ఉన్నా ఆరోగ్యముగా లేకపోతే ఎందుకు పనికిరాడు . ఆరోగ్యము గా ఉంటే అడివిలోనైనా బ్రతికేయగలడు . మనిషికే కాదు ప్రపంచములో ప్రతిజీవికి ఇదే సూత్రము జీవన మనుగడలో ముఖ్యమైనది . మన ఆరోగ్యాన్ని కాపాడుకోవాలి . ఏ రోగాలు రాకుండా ముందు జాగ్రత్తలు తీసుకోవాలి . జాబ్బు వచ్చిన వెంటనే తగిన చికిత్స తీసుకోవాలి . బ్రతికినన్నాళ్ళు హాయిగా ఆరోగ్యము గా బ్రతకాలన్నదే నిజమైన జీవన విధానము .- ఇప్పుడు కట్టుడు పళ్ళు  (డెంటల్‌ ప్రొస్థటిక్స్‌,Artificial Teeth)-గురించి తెలుసుకొని మన ఆరోగ్యాన్ని కాపాడుకుందాం !. క్రింద నుదహరించిన చికిత్సావిధానాలు మనిషి అవగాహన కోసం వివరించిన ప్రధమ చికిత్స మాత్రమే మంచి చికిత్స కోసం తగిన వైద్య నిపుణులను సంప్రదించాలి ...\n\nకట్టుడు పళ్ళు ఎందుకు? అంటే, ముసలి వాళ్లు పడుచుగా కన్పించడానికని చెప్పడం సులభమైన సమాధానం. ఎంత వృద్ధాప్యంలో వున్నా కాస్త పడుచుగా కనపడదాం అనుకోవ డం మానవ సహజ లక్షణం. ఇక్కడ స్త్రీ/పురు షుల తేడా లేనేలేదు. అయితే, కట్టుడుపళ్ళు పెట్టుకొనేది కేవలం ముసలి వాళ్ళు మాత్రమే కాదుకదా! ¸°వ్వనంలో మిసమిసలాడు తున్న వాళ్ళు, వృద్ధాప్యానికి ముసుగు తొడగా లనుకొనే వృద్ధులు ఇలా ఎందరో కట్టుడు పళ్ళు వాడవలసిన పరిస్థితులు ఉన్నాయి. అలాంటి పరిస్థితులు ఎదురుకావచ్చు కూడా. పైన చెప్పిన మాట ఒకనాటి మాట. ఈనాడు వీటికి అర్థాలు వేరు. అవసరాలు అనేకం.\n\nమనదేశంలో కట్టుడు పళ్ళు పెట్టుకొంటే, వారు సాధారణంగా వృద్ధులయివుంటారు. ఎందుచేత నంటే ఇంకా కొద్దో గొప్పో మనం అంతా భారతీయ సంస్కృతికే కట్టుబడి వున్నాం, కనుక. పళ్ళు సరిగా తోముకొనకపోయినా కనీసం భోజనం అయిన తరువాత గాని, అల్పాహారం ముగించిన తరువాత గాని, చిరుతిండ్లు తిన్న తరువాత గాని నోరుపుక్కిలించే అలవాటు, కనీసం వేలితో పళ్ళు రుద్దుకొనే అలవాటు సంప్రదాయబద్ధంగా మిగిలిన ఉండడం వల్ల, వృద్ధాప్యంవరకు కాకపోయినా, నడివయస్సు వచ్చే వరకయినా దంతాలను కలిగి వుంటున్నారు. మన సమాజంలో చాలామంది. ఖరీదయిన టూత్‌ బ్రష్‌లు, పూటకొకరకం పేష్టులు వాడుకొనేవారు మన సమాజంలో తక్కువగానే ఉన్నా, ప్రకృతి సిద్ధమైన పను దోము పుల్లలతో పళ్ళు తోముకొనేవారు చాలామంది ఉన్నారు.\n\nఅభివృద్ధి చెందిన పాశ్చాత్య దేశాల పరిస్థితి వేరుగా వుంది. యాంత్రిక జీవిత విధానాలలో, వాటితో సరి పుచ్చుకొనే అలవాట్లతో పళ్ళు తోముకోవడానికి వాళ్ళకి సరిపడి నంత సమయం చిక్కదు. దంత సంరక్షణ మీద వారికి సమయం కేటాయించే అవకాశ మే ఉండదు. వీరిది పూర్తిగా \'టిష్యూ పేపర్‌\' కల్చర్‌. ఏమి తిన్నా పలుచని కాయితంతో నోరు తుడుచుకొని అవతల పారేయడం వీరి నాగరికత. అభివృద్ధికి చిహ్నం. అందుచేత నే, వీరిలో ఎవరు కట్టుడుపళ్ళు పెట్టుకొన్నారో, ఎవరికి సహజసిద్ధ మైన పలువరుస ఉందో గమనించడం కష్టం. అంటే ఎక్కువ శాతం మంది కట్టుడు పళ్ళు గలవారే అక్కడ ఉంటారన్నది నగ్న సత్యం. కారణాలు ఏమైనప్పటికి కట్టుడు పళ్ళు ఎందుకు? అన్న విషయం విపులంగా తెలుసుకొనవలసిన అవసరం ఇక్కడ వుంది.\n\nపై దవుడలో పదహారు పళ్ళు కింద దవుడలో పదహారుపళ్ళు, ఉండడం వల్ల, ఒకదానికి ఒకటి పోటీగా ఆనుకొని, దవుడకీలు సరైన పద్ధతిలో నిలిచి వుండడానికి అవకాశం వుంది. ఇలా లేనప్పు డు విశ్రాంతి సమయంలో, ఈ కీళ్ళకు సరిపడ పోటీలేక, అవి క్రిందికి జారడం ఆపైన నొప్పి కలగడం జరుగుతుంది. ఇరువైపుల ఈ దవుడకీళ్ళు బాలెన్సును నిలపడానికి తప్పనిసరిగా కట్టుడు పళ్ళు అవసరం అవుతాయి. రెండవదిగా పళ్ళుపోయిన వారు, తమ మిగిలిన కాలం ఆరోగ్యంగా వుండి బ్రతికి బట్ట కట్టడానికి సరయిన ఆహారం తీసుకోవాలి కదా! తీసుకొన్న ఆహారం సరిగా నమలబడాలి గదా! సరిగ్గా నమలని ఆహారపదార్థాలు జీర్ణం కావు కదా! ఈ పరిస్థితులలో కట్టుడుపళ్ళు అవసరం కాదంటారా? ఈ పళ్ళు అసలు పళ్లు మాదిరిగా నూటికి నూరుపాళ్ళు తమ కార్య కలాపాలను సాగించలేక పోయినా తొంబయిశాతం పనికి న్యాయం చేకూరుస్తాయి.\n\nతరువాత, మాట స్పష్టతకోసం, అందంగా కన్పించడం కోసం, పళ్ళు పెట్టించుకోవచ్చు. బోసి నోటికి, పళ్ళు పెట్టుకొన్ననోటికి ఎంతో తేడా కన్పిస్తుంది. ఎందరో సినిమా నటులు, నాటక రంగానికి చెంది న నటీ-నటులు, తాము వృద్ధులయి దంతాలను కోల్పోయినప్పటికి కట్టుడు పళ్ళను పెట్టుకొని, హీరోలుగా మన ముందు నటిస్తున్న విషయం మనకు తెలిసిందే!\n\nఇక అసలు విషయానికొస్తే, శరీరంలో ఏ అంగం లోపించినా, దానికి ప్రత్యామ్నాయంగా కృత్రిమ అంగాలను అమర్చే విధానాన్ని \'ప్రొస్థటిక్స్‌\' అంటారు. దంత వైద్యపరంగా ఈ విధానాన్ని \'ప్రొస్థటిక్‌ డెంటిస్ట్రి\' లేక \'డెంటల్‌ ప్రొస్థటిక్స్‌\' అంటారు. వాడుక భాషలో ఈ పద్ధతినే పళ్ళు కట్టించుకోవడం అంటారు.\n\nకృత్రిమ దంతాలను అమర్చే విధానం అనుకున్నంత సులభం కాకపోయినా, పెద్ద కష్టమయిన పనేమి కాదు. ఈ దంతాలకు మాత్రం సహజదంతాలకు తీసుకొనవలసిన జాగ్రత్తలకంటే ఎక్కువ జాగ్రత్తలనే పాటించవలసి వుంటుంది. పూర్వం స్ప్రింగు పద్ధతుల ద్వారా దంతాలనమర్చేపద్ధతి వాడుకలో వుండేది. మాజీ అమెరికా అధ్యక్షుడు స్వర్గీయ జార్జ్‌వాషింగ్టన్‌, ఇటువంటి స్ప్రింగు దంతాలనే వాడేవారట. కాని ఇలాంటి స్ప్రింగు దంతాలు నోరుకొంచెం ఎక్కువగా తెరిస్తే వూడి క్రిందపడేవట. దీనితోపాటు స్వర నిర్భంధం కూడా జరిగేదట.\n\nతరువాత, తేనెపట్టు మైనం (వాక్స్‌) ఉపయోగించి, దంత నిర్మాణం కావలసిన ప్రాంతాన్ని అచ్చుతీసి, తద్వారా సరయిన కొలతలతో దంతాలను నిర్మించడం వెలుగులోనికి వచ్చింది. ఈ పద్ధతి వల్ల కూడా ఆకృతి మార్పిడి వంటి లోపాలు ఎదురుకావడంతో క్రమంగా ఈ విధానానికి కూడా స్వస్థి పలకవలసి వచ్చింది.\n\nరోజురోజుకి క్రొత్త రేకులు తొడుగుతున్న నాగరికతతో పాటు, శాస్త్ర విజ్ఞానం కూడా అమితంగా విప్పారడంతో \'ప్లాస్టర్‌ ఆఫ్‌ పారీస్‌\' వంటి పొడులతో, అవసరమయిన చక్కటి ఆకృతులను తీసుకొనే అవకాశం కలిగింది. దీనికి భిన్నరూపం \'ఇంప్రెషన్‌ కాంపౌండ్‌\' ఇది మామూలు పరిస్థితులలో గట్టిగా వుంటుంది. దీనిని దవుడలో ఒకటి లేక ఎక్కువ పళ్లు లేనప్పుడు వాటి స్థానంలో కృత్రిమంగా అమర్చుకొనే దంతాలను పాక్షిక దంతాలు అంటారు. పాక్షికదంతాలను తిరిగి రెండు రకాలుగా చెప్పుకోవచ్చు. అవసరమయినప్పుడు తీసి-పెట్టుకొనే అవకాశం కలిగి వుండ దంతాలు మొదటి రకం. వీటిని \'రిమువబుల్‌ పార్షియల్‌ డెంచర్స్‌\' అంటారు దీనికి భిన్నంగా, అతి సహజంగా మళ్ళీ తీయడానికి అనువుకాకుండా, స్థిరంగా వుండే దంతాలు రెండో రకం. వీటిని \'ఫిక్స్‌ పార్షియల్‌ డెంచర్స్‌\' అంటారు. ఇవి సహజ దంతాలకు అతి చేరువగా వుంటాయి.\n\nఇదే విధంగా \'పుల్‌ డెంచర్స్‌\'లో కూడా రెండు రకాలు ఉన్నాయి. మొదటి రకం \'రిమువబుల్‌ పుల్‌ డెంచర్స్‌\', రెండవ రకం \'ఫిక్స్‌డ్‌ పుల్‌ డెంచర్స్‌\' వీటినే \'ఇంప్లాంట్‌ -డెంచర్స్‌\' అని కూడా అంటారు. దవుడ ఎముకలో శస్త్ర చికిత్స చేసి తద్వారా ఈ పళ్ళను అమరుస్తారు. ఈనాడు ఈ చికిత్సా విధానం అధిక ప్రాధాన్యతను సంతరించుకొని వుంది. అయితే ఇది సామాన్యుడికి అందుబాటులో లేనివైద్యం. పైగా, అందరి శరీరం, ఇటువంటి కట్టుడుపళ్ళు పెట్టించుకోవడానికి అనుకూలంగా ఉండదు. ఇది సామాన్యులకు అందుబాటులోనికి వచ్చిననాడు, మరింత ప్రాచుర్యం పొందే అవకాశం వుంది.\n\nఇవి కాకుండా, పంటి ముక్కలపై తయారుచేసే పంటి తొడుగులు \'జాకెట్‌ క్రౌన్స్‌\' అంగుటి భాగం కోల్పోయిన వారికి అమర్చే \'ఆబ్‌డ్యురేటర్లు\' కృత్రిమ దంతాల సరసనే నిలుస్తాయి.\n\nకృత్రిమ దంతాలను ధరించేవారు, దంతధావనం విషయంలో సహజ దంతాలపై తీసుకొనే శ్రద్ధ కంటే ఎక్కువ శ్రద్ధ తీసుకోవలసి వుంటుంది. లేకుంటే నోటి దుర్వాసన వచ్చే అవకాశం వుంటుంది. సరిగా అమరని దంతాల విషయంలో దంతవైద్యుల దృష్టికి తీసుకువచ్చి, త్వరగా సరిచేయించుకోవాలి. విరిగిన కట్టుడు పళ్ళను, కదిలి వదులుగా ఉన్న కట్టుడు పళ్ళను ఎట్టి పరిస్థితిలోను వాడకూడదు.\n\nఒకరి దంతాలు మరొకరు వాడడానికి ప్రయత్నించకూడదు. సాధారణంగా ఒకరి దంతాలు మరొకరికి పట్టవు కూడా.\n\nకట్టుడు పళ్ళను కట్టుడు పళ్ళగానే చూడాలి తప్ప, తమ గత సహజ దంతాలను దృష్టిలో ఉంచుకొని చూడకూడదు. తరువాత ఒకరికి ఉన్నమాదిరిగా, తమకు ఉండాలన్నది దురాశ అవుతుంది. ఎవరి దవుడ ఆధారంగా వారి దంతాలు తయారవుతాయన్నది గుర్తుంచుకోవాలి.\n',health
'మహిళల్లో గర్భాశయ క్యాన్సర్‌ వ్యాధిగ్రస్థుల సంఖ్య ఏటా పెరుగుతూ వస్తోంది. దీనినే ఎండోమెట్రిక్‌ క్యాన్సర్‌ అని అంటారు. ఈ వ్యాధి ఎక్కువగా డబ్బున్న కుటుంబాలలోని మహిళలకు ఎక్కువగా వస్తోంది.వారి జీవనశైలే ఈ వ్యాధి రావడానికి కారణంగా పేర్కొనవచ్చు.\n\nగర్భాశయ ముఖ ద్వారం క్యాన్సర్‌ వ్యాధిగ్రస్థులతోపాటు గర్భాశయ క్యాన్స ర్‌ వచ్చే మహిళల సంఖ్య క్రమేణా పెరుగుతూ వస్తోంది. మెనోపాజ్‌, పెరి మెనోపాజ్‌ వాళ్లకి ఈ వ్యాధి వచ్చే అవకాశాలు ఉన్నాయి. దీంతో పాటు పిల్లలు లేని వారిలో ఈ వ్యాధి సాధారణంగా కనిపిస్తుంది. ఒబెసిటీ, బిపి, షుగర్‌ ఉన్న మగువల్లో సైతం ఈ వ్యాధి వచ్చే అవకాశా లున్నాయి. మెనోపాజ్‌లో ఉన్న మహి ళల్లో ఈస్ట్రోజోన్‌ థెరపీ తీసుకుంటే వారిలో కూడా ఈ వ్యాధి కనిపిస్తుంది. ఎక్కువ బ్లీడింగ్‌ జరిగే స్ర్తీలకు ఈ వ్యాధి వచ్చే అవకాశాలున్నాయి. కుటుం బంలోని ఒకరికి ఈ వ్యాధి ఉంటే మరొకరికి సైతం రావచ్చు. గర్భా శయం పొరలు మందంగా ఉన్న వాళ్లలో ఈ వ్యాధి వచ్చే అవకాశాలున్నాయి.\n\nవివిధ రకాలుగా…\nఎండోమెట్రిక్‌ క్యాన్సర్‌ గర్భా శయంలో చిన్న గడ్డల మాదిరిగా ప్రారంభమవుతుంది. ఇందులో మూడు గ్రేడులు ఉంటాయి. ఒకటవ గ్రేడ్‌ను ప్రారంభ దశగా పరిగణిస్తే రెండు, మూడు గ్రేడులను ప్రమాదకరంగా భావిస్తారు. ఈ వ్యాధిని నాలుగు స్టేజ్‌లుగా విభజిస్తారు. మొదటి స్టేజ్‌లో గర్భాశయం లోపలి పొరల్లో వస్తే, రెండవ స్టేజ్‌లో గర్భాశయం మధ్య పొరల్లో(మజిల్స్‌), మూడవ స్టేజ్‌లో గర్భాశయం బయట కూ డా వ్యాధి వస్తుంది. బాగా ముదిరిన తర్వాత వచ్చే నాలుగవ స్టేజ్‌లో గర్భాశయం పక్కన ఉండే ఊపిరితిత్తులు, బ్లాడర్‌ తదితర అవయవాలకు సైతం ఈ వ్యాధి సంక్రమిస్తుంది.\n\nవ్యాధి లక్షణాలు…\nగర్భాశయ క్యాన్సర్‌ వచ్చిన మహిళల్లో బ్లీడింగ్‌ ఎక్కువగా ఉంటుంది. పీరి యడ్స్‌ ఆగే ముందు బ్లీడింగ్‌ అవుతుంది. ఈ క్రమంలో ఎక్కువగా రక్తస్రావం అవుతుంటే స్ర్తీలు వెంటనే డాక్టర్‌ను సంప్రదించి చెకప్‌ చేయించుకోవాలి. ఈ వ్యాధి వచ్చిన వారిలో గర్భాశయానికి చీము పట్టవచ్చు. కడుపులో నొప్పిగా ఉంటుంది. జ్వరం, ఒళ్లు నొప్పులు వస్తాయి. బరువు తగ్గడం, ఆకలి లేకపో వడం, ఆయాసం రావడం జరుగుతుంది.\n\nవ్యాధి నిర్ధారణ…\nఎండోమెటల్‌ బయాప్సి ద్వారా వ్యాధి నిర్దారణ చేస్తారు. వ్యాధిగ్రస్థులకు రక్తం, మూత్ర పరీక్షలు నిర్వహిస్తారు. అల్ట్రాసౌండ్‌ పరీక్షలు నిర్వహించి వ్యాధి నిర్దారణ చేస్తారు. ఈ పరీక్షలలో యుటెరస్‌ సైజు పెరిగిందా, గడ్డలు ఉన్నాయా అని తెలు సుకుంటారు. మిగతా ఆర్గాన్స్‌కు ఏమైనా వ్యాధి వ్యాపించిందా అని పరీక్షిస్తారు. అవసరమైతే సీటి స్కాన్‌ చేస్తారు. ఎంఆర్‌ఐ నిర్వహిస్తారు. ఇందులో వ్యాధి యుటెరస్‌కు ఎంత పాకింది. ఎముకలు, ఊపిరితిత్తులకు వ్యాధి సోకిందా అని తెలుసుకుంటారు.\n\nనివారణ…\nలావుగా ఉన్న మహిళలు, హార్మోన్ల మార్పిడి, ఈస్ట్రోజన్‌ మార్పిడి చేయించుకున్న మగువలు రెగ్యులర్‌గా డాక్టర్‌ను సంప్రదించి పరీక్షలు నిర్వహించుకోవాలి.వీరికి గర్భాశయ సమస్యలు తీవ్రమైతే యుటిరస్‌ను తీయించుకోవాల్సి ఉంటుంది.\n\nచికిత్స…\nప్రీమా లిగ్నమెంట్‌ స్టేజ్‌లో ఉన్న వ్యాధిగ్రస్థులు రెగ్యులర్‌గా డాక్టర్‌ చేత చెకప్‌ చేయించుకోవాలి. వీరికి అవసరమైతే ప్రొజిస్ట్రీన్‌ హార్మోన్‌ సప్లిమెంట్‌ ఇస్తారు. ప్రొజిస్టరాన్‌ చికిత్స నిర్వహిస్తారు. గర్భాశయం క్యాన్సర్‌ బాగా ముదిరితే యుటిరస్‌ను తీయించుకోవాల్సి ఉంటుంది. ఒకటవ స్టేజ్‌లో ఉన్నవారు యుటిరస్‌, ఓవరీస్‌ తీసివేస్తారు. అవసరమైతే రేడియో థెరపి, కీమా థెరపి చేస్తారు. రెండవ స్టేజ్‌లో ఉన్నవారు రేడియో థెరపీతో పాటు హార్మోన్లను కూడా అందజే స్తారు. కీమో థెరపీ కూడా ఇస్తారు. పీరియడ్స్‌ ఆగిపోయిన మహిళలు రెగ్యులర్‌గా డాక్టర్‌ చేత చెకప్‌ చేయించుకోవాలి. మెనోపాజ్‌లో ఉన్నవారికి మొత్తం స్క్రీనింగ్‌ చేయించు కోవాల్సి ఉంటుంది.\n',health
'చెన్నైలోని పచయప్పా కాలేజీ గ్రౌండ్‌లో ప్రముఖ యోగా గురువు సద్గురు జగ్గీ వాసుదేవ్ ఈ నెల 25 నుంచి 27 వరకూ యోగా పాఠాలు చెప్పారు. మూడు రోజులపాటు జరిగిన ఈ కార్యక్రమంలో సుమారు 14 వేల 154మంది పాల్గొన్నారు.\n\nయోగాలోని ప్రాచీనమైన \"శాంభవి మహాముద్ర\" గురించి ఆయన వివరించారు. ఈ కార్యక్రమానికి చెన్నై నగరం నుంచే కాక ఇతర జిల్లాల నుంచి పెద్ద ఎత్తున ప్రజలు పాల్గొన్నారు. పాల్గొన్నవారిలో 15 ఏళ్ల బాలబాలికల దగ్గర్నుంచి 70 ఏళ్ల వృద్ధుల వరకూ ఉన్నారు.\n\nఇటువంటి కార్యక్రమాన్ని తమిళనాడులోని తిరుచ్చి, మధురైలలో కూడా నిర్వహించనున్నట్లు ఇషా ఫౌండేషన్ తెలిపింది. ఈ కార్యక్రమానికి సుమారు 10 వేలమంది వస్తారని అంచనా వేస్తున్నట్లు చెప్పారు.\n\nప్రాచీన యోగా పద్ధతులను పాటిస్తే ఆరోగ్యానికి ఎంత మేలు చేస్తుందో తెలుపడానికి ఇషా ఫౌండేషన్ పలు కార్యక్రమాలను చేపడుతోంది. ఇందులో భాగంగా యోగా గురువు శాంభవి మహాముద్ర, క్రియ వంటి యోగా పద్ధతులు వివరిస్తున్నారు. వీటిని నేర్చుకోవడం వల్ల మానసిక ఒత్తిడి నుంచి బయటపడవచ్చు. అదేవిధంగా కెరీర్‌లో ఉన్నత స్థానానికి వెళ్లొచ్చు. ఏకాగ్రతను సాధించవచ్చు. ఇంకా ఎన్నో ఆరోగ్య ఫలితాలున్నాయి.\n\nఈ రోజుల్లో చాలామందిని మైగ్రేన్ సమస్య పట్టి పీడిస్తోంది. ముఖ్యంగా ఇది 30 నుంచి 40 ఏళ్ల మధ్యవయస్కులలో తలెత్తుతుంది. ఇటీవల కాలంలో పన్నెండేళ్ల లోపు పిల్లల్లో కూడా ఇది కనబడుతోంది. ఈ సమస్యను వదిలించుకునేందుకు ఈ ఆసనాలు వేస్తే చాలంటున్నారు యోగా గురువులు.\n\nశశాంకాసనం, శవాసనం, ఉష్ట్రాసనం, యోగముద్రాసనం ఈ సమస్యను పారదోలడంలో ఎంతో సహాయపడతాయి. ఇందులో శశాంకాసనం, శవాసనం చాలా సులభం కనుక గురువుగారి పర్యవేక్షణ అంతగా అవసరం లేదు. కానీ మిగిలినవాటికి ఖచ్చితంగా గురువు ఆధ్వర్యంలో చేయాల్సి ఉంటుంది.\n\nఇక తర్వాతది ప్రాణాయామం. సుఖప్రాణాయామం, భ్రామరీ ప్రాణాయమం మొదలైనవి చేస్తే ఫలితం ఉంటుంది. ధ్యానం విషయానికి వస్తే... ధ్యానం, యోగనిగ్రహం చేస్తే మేలు కలుగుతుంది.\n',health
'చంటి పిల్లలకు తల్లిపాలు పడితే వారిలో వ్యాధి నిరోధక శక్తి పెరిగి ఆస్తమాను నిరోధించే శక్తి పెరుగుతుందని పరిశోధకులు తెలిపారు.\n\nపిల్లలు పుట్టిన ఆరు నెలల వరకు తల్లిపాలు ఖచ్చితంగా ఇవ్వాలని, దీంతో తల్లి ద్వారా వచ్చే పాలతో చంటి పిల్లలకు కావలసిన అత్యున్నతమైన బ్యాక్టీరియా, ప్రొటీన్లు అందుతాయి. వీటిద్వారా వారిలో వ్యాధి నిరోధక శక్తి పెరుగుతుందని, వ్యాధి నిరోధక శక్తి పెరగడంతోపాటు ఆస్తమాతో పోరాడేందుకు వారిలో తగిన బలం చేకూరుతుందని తమ పరిశోధనల్లో తేలినట్లు పరిశోధకులు తెలిపారు.\n\nఆస్తమా వ్యాధి బారిన పడిన పిల్లలపై పరిశోధించేందుకు శిశు ప్రాయం నుంచి ఎనిమిది సంవత్సరాల వయసు కలిగిన పిల్లలపై తాము పరిశోధనలు చేశామని, ఇందులో స్వెడిష్‌కు చెందిన 3825 మంది పిల్లలను తాము పరిశోధించినట్లు పరిశోధకులు తెలిపారు. పిల్లల్లో నాలుగు సంవత్సరాల ప్రాయం నుంచే ఆస్తమా వ్యాధి ప్రారంభమోతున్నట్లు తమ పరిశోధనల్లో తేలిందని పరిశోధకులు పేర్కొన్నారు. \nప్రస్తుతం వాతావరణ కాలుష్యం విపరీతంగా పెరిగిపోతోంది. దీంతోపాటు మారుతున్న జీవనశైలి యువతను ముప్పు తిప్పలు పెడుతోంది. నగరాలు, పట్టణాల్లో ఆటస్థలాలకు కొదవ ఏర్పడుతుండటంతో ఇండోర్ గేమ్స్‌పై ఎక్కువ శ్రద్ధ కనబరచాల్సి వస్తోంది. ఇండోర్ గేమ్స్ ఆడటంతో ఆస్తమా బారిన పడే ప్రమాదాలు ఎక్కువగా ఉన్నాయంటున్నారు ఆరోగ్య నిపుణులు. ఇప్పుడు ఆస్తమా బారిన పడే వారిసంఖ్య నానాటికీ పెరిగిపోతోంది. చివరికి చిన్నారులు సైతం ఆస్తమా బారిన పడుతున్నారు. కారణం కాలుష్యం.\n\nదేశంలోని ప్రధాన నగరాలు, పట్టణాల్లో ఆటస్థలాల కొదవ ఏర్పడటంతోపాటు పిల్లలు అపార్ట్‌మెంట్లపైన టెర్రస్‌పై ఆడుకోవడం లేదా ఇండోర్ గేమ్స్‌కే ఎక్కువ ప్రాధాన్యం ఇవ్వడంతో యువత ఆస్తమాబారినపడుతున్నట్లు పరిశోధనలో తేలిందని విశ్లేషకులు తెలిపారు. ఇండోర్ గేమ్స్ ద్వారా ఇండ్లలోని కర్టెన్లు, కార్పెట్లలో చేరుకున్న దుమ్ము, ధూళి కారణంగా ఆరోగ్యాన్ని పాడుచేస్తున్నాయి. దీంతో వారిలో అలర్జీ, ఆస్తమా తదితర సమస్యలు తలెత్తుతున్నాయి. ఇంతే కాకుండా ఎప్పుడూ ఇండ్లలోని నాలుగు గోడల మధ్య ఉండటంచేత వారిలో సమతుల్యమైన జీవనశైలిని అలవరచుకోలేకపోతున్నారు. ఈ సమస్య నానాటికీ పెరిగిపోతోంది.\n\nవాతావరణం మారడంతోటే సమస్య మరింత జఠిలమౌతోంది :\n\nవాతావరణం మారినప్పుడు పిల్లల్లో అలర్జీ, ఆస్తమా లక్షణాలు బయటపడతాయి. మధ్యవయస్కుల్లో దాదాపు ఐదు నుంచి పది శాతం మేరకు అలర్జీ, ఆస్తమా బారిన పడినవారుంటున్నారు. అదే కిశోరావస్థ, యువకుల్లో ఎనిమిది నుంచి పదిహేను శాతం మేరకు ఈ వ్యాధి బారిన పడిన వారున్నట్లు పరిశోధనల్లో తేలిందని పరిశోధకులు తెలిపారు.\n\nవైరల్ ఇన్ఫెక్షన్ నుంచి ప్రారంభమౌతుంది :\n\nవైరల్ ఇన్ఫెక్షన్ నుంచే ఆస్తమా ప్రారంభమౌతుంది. యువకులు తరచూ జలుబు, జ్వరంతో బాధపడుతుంటే అది అలర్జీకి సంకేతంగా అభివర్ణించవచ్చు. దీంతో సరైన సమయంలో అలర్జీకి చికిత్స తీసుకుంటే ఆస్తమా బారిన పడకుండా జాగ్రత్తలు తీసుకున్న వారమౌతామంటున్నారు ఆరోగ్య నిపుణులు. అలర్జీకి సరైన సమయంలో చికిత్స తీసుకోకపోతే మెలమెల్లగా ఆస్తమాకు దారితీస్తుందంటున్నారు ఆరోగ్య నిపుణులు.\n\nప్రధాన కారణాలు :\n\nఇండోర్ గేమ్స్‌ను ప్రోత్సహించడం\n\nవాతావరణం అనుకూలించకపోవడం\n\nవంశపారంపర్యం\n\nకాలుష్యం\n\nధూమపానం\n\nలైఫ్‌స్టైల్‌లో మార్పులు జరగడం తదితర కారణాల వలన ఆస్తమా బారిన పడుతుంటారని వైద్యులు సూచిస్తున్నారు. దీనిని ముందుజాగ్రత్త చర్యగా చికిత్స తీసుకుంటే ఈ వ్యాధి బారిన పడకుండా ఉండగలరంటున్నారు ఆరోగ్య నిపుణులు. \n',health
'మధుమేహ వ్యాధితో బాధపడే వారు మధుపత్రి (స్టీవియా) ఆకులను ప్రతి రోజు నమిలి తింటుంటే మధుమేహ వ్యాధి మటుమాయమవుతుందంటున్నారు ఆయుర్వేద వైద్యులు. దీనిని ఇంగ్లీషులో స్టీవియా అని అంటారు. మధుమేహ వ్యాధిగ్రస్తులు తీపి పదార్థాలు తినేందుకు వెనుకాడుతుంటారు. కాని తీపి పదార్థాలను తిన్న తర్వాత మధుపత్రిని నమిలితే శరీరంలో చక్కెర శాతం అదుపులో వుంటుందంటున్నారు ఆయుర్వేద వైద్యులు.\n\nస్టీవియా ఆకులను నోట్లో వేసుకుని చప్పరిస్తే పిప్పరమెంట్‌లా తియ్యగా ఉంటాయి. పంచదార కంటే 30 రెట్లు తియ్యదనాన్ని కల్గివుంటాయి. వీటినుంచి తీసిన చక్కెర మామూలు పంచదార కన్నా 300 రెట్లు తీపిగా ఉంటుంది. సాధారణంగా ఒక కప్పు పంచదార స్టీవియా ఆకుల నుంచి తీసిన పంచదార ఒక స్పూనుతో సమానం. ఇది వింటే ఎవరికైనా ఆశ్చర్యం కలుగకమానదు. మన దేశంలోనే కాదు ఇప్పుడు విదేశాల్లోనూ స్టీవియా మొక్కలను పెంచుతున్నారు…అచ్చ తెలు గులో దీనిని మధుపత్రం అని అంటారు.\n\nచెరకు కన్నా తీపి…\nమధుపత్రి ఆకుల్లో చెరకు కన్నా మూడింతల తీపు వుంటుంది. భోజనం చేసే ఇరవై నిమిషాల ముందు మధుపత్రి (స్టీవియా) ఆకులను నమిలితే ఫలితం ఉంటుంది. ఈ మొక్కలను ఇంట్లోను పెంచుకోవచ్చు. మధుపత్రి ఇన్సులిన్‌ను విడుదల చేయడంలో ప్రధానపాత్ర వహిస్తుంది. మధుప త్రి సేవిస్తుంటే మధుమేహ వ్యాధితోపాటు రక్తపోటు, హైపర్‌ టెన్షన్‌, దంతాలు, గ్యాస్‌, కడుపులో మంట, గుండె జబ్బులు కలవారు, చర్మ వ్యాధులు కలవారు, ముఖంపై ముడతలు పడటం నుంచి కూడా ఉపశమనం కలుగుతుంది.\n\nStevia_rebaudianaస్వీట్‌ స్టీవియా ఇది అత్యంత తియ్యదనం కలిగిన ఔషదీయ మొక్క. కేవలం దీని పచ్చి ఆకులను తమలపాకుల్లా బుగ్గన పెట్టుకుని చప్పరిస్తే చాలు నోటి క్యాన్సర్‌ వంటి వ్యాధులు క్రమేణా దూరమవుతాయి. అంతేకాదు నోటి దుర్వాసన పోగొట్టే మౌత్‌ ఫ్రెష్‌నర్‌గా కూడా దీనిని ఉపయోగించ వచ్చు. మామూలుగా పంచదార తింటే అనేక వ్యాధులు వస్తాయి. కానీ స్టీవియాతో తయారైన పంచదార తీసుకుంటే ఎటువంటి సైడ్‌ ఎఫెక్ట్‌లు కలిగించకపోగా… మధుమేహ వ్యాధిగ్రస్తులు కూడా నిర్భయంగా దీనిని తీసుకోవచ్చు.\n\nఆరోగ్య సంజీవని…\nస్టీవియాను తీసుకుంటే మన శరీరంలో ఎటువంటి అదనపు క్యాలరీలు చేరవు. దీంతో రక్తంలోని గ్లూకోజ్‌లో ఏరకమైన మార్పు ఉండక… పెరిగిన నిల్వలను తగ్గించి గ్లూకోజ్‌ శాతాన్ని క్రమబద్ధీకరించడంలో స్టీవియా అమోఘంగా పనిచేస్తుంది. ఇది కేవలం డయాబెటీస్‌ వ్యాధిగ్రస్తులకే కాక… అధిక రక్తపోటును తగ్గించడంలో, అంతకంతకూ పెరిగిపోతున్న ఊబకా యాన్ని స్థిరీకరించడంలో, దంత వ్యాధుల నివారణలో సంజీవినిలా పనిచేస్తుందని శాస్ర్తీయ పరిశోధనలలో తేలింది. అంతేకాదు వీటిలో ఉండే యాంటీ బ్యాక్టీరియల్‌, యాంటీ ఫంగల్‌, యాంటీ వైరల్‌ లక్షణాలు మనలో రోగనిరోధక శక్తిని పెంచడంలో… అత్యంత వేగవంతం గాను… సమర్థవంతంగాను పనిచేస్తాయని తేలింది.\n\nఎక్కడ పుట్టింది?\nఇన్ని సుగుణాలు ఉన్న ఈ మొక్క ఎక్కడ పుట్టిందో తెలుసా… ఇది పెరుగ్వే దేశంలో ఎక్కువగా కాలువల పక్కన, కొలనుల వద్ద విచ్చలవిడిగా పెరిగేది. దీనిని ఆ ప్రాంతం వారు కొన్ని శతాబా ్దలుగా ఔషధ విలువలు కలిగిన మొక్కగా గుర్తించి విరివిగా వాడుతుండేవారు. ఆ ప్రాంతంలో ఉండే ఆదివాిసీలుగా పిలువబడే గ్వారాని ఇండియన్లు దీనిని ‘క్వాహీహీ అని పిలిచేవారట. క్వాహీహీ అంటే తీపి మొక్క అని అర్థం.\n\nదేశ,దేశాలలో…\nసుమారు 50 సంవత్సరాల క్రితం ఈ మొక్కలలోని విశేష గుణాలను జపనీయులు గుర్తించారు.గుర్తించడమే గాక దీనిని ఔషధాల తయారీలో కూడా ఉపయోగిస్తున్నారు. అక్కడి నుండి చైనా, థాయ్‌లాండ్‌, మలేషియా, తైవాన్‌ వంటి దేశాలు వీటి సాగు మీద శ్రద్ధవహించాయి. ఇటీవలే దీనికి ప్రపంచ ఆరోగ్య సంస్థ, ప్రపంచ ఆహార వ్యవసాయ సంస్థల గుర్తింపు వచ్చింది.\n',health
'వేసవి కాలంలో చెమట ఎక్కువగా ఉటుంది. శరీరంలోని చెమటగ్రంథుల్లో తయారయ్యే చెమట బయటకు రావాలంటే స్వేదనాళాలు తెరచుకుని ఉండాలి. ఒకవేళ ఈ నాళాలు మూసుకుపోయినట్లయితే చెమట చర్మం ఉపరితలం మీదకు రాలేక, లోపలే ఉండిపోతుంది. దీంతో చిరాకు, చర్మమంతా మంటగా ఉంటుంది.\n\nముఖ్యంగా చెమటకాయలు వీపు, మొండెం, తదితర ప్రాంతాలలో ఎక్కువగా వస్తుంటాయి. వీటి బారినుండి బయటపడాలంటే, నీడపట్టున ఉండటం మంచిది. ఈ జాగ్రత్తలను పాటించిన ఆ తరువాతనే వైద్య సహాయం తీసుకోవాలి. చెమటకాయల సమస్య నుండి దూరమయ్యేందుకు హోమియో వైద్యం చక్కగా పనిచేస్తుందంటున్నారు హోమియో వైద్యులు.\n\nహోమియో మందులలో ముఖ్యమైనది \"ఏపిస్\"... సున్నితమైన చర్మం కలవారి చర్మం తాకితేనే బాధ, మంట, కందిపోయినట్లు ఉండటం, దద్దుర్లు తదితర సమస్యలతో బాధపడేవారు ఈ మందును వాడవచ్చంటున్నారు వైద్యులు. ఇలాంటి చర్మం కలిగినవారు ఒంటిపైన చల్లటి నీళ్లు పోసుకుంటే హాయిగా ఉంటుంది. చల్లటి గాలి కూడా వీరికి హాయినిస్తుంది.\n\nఅసలు ఎండ అంటేనే గిట్టని వ్యక్తులకు \'నేట్రంమోర్\' పరమౌషధం అని వైద్యులు చెబుతున్నారు. ఎండలోకి వెళితేనే తలనొప్పి, చర్మంపై దద్దుర్లు లేకపోయినా దురద, మంట, చర్మం కందిపోయి దురద రావడం, నెత్తురు గడ్డలు కట్టడం లాంటి సమస్యలతో బాధపడేవారు ఈ మందును వాడవచ్చని వైద్యులు సూచిస్తున్నారు.\nచెమటగ్రంథుల్లో తయారయ్యే చెమట బయటకు రావాలంటే స్వేదనాళాలు తెరచుకుని ఉండాలి. ఒకవేళ ఈ నాళాలు మూసుకుపోయినట్లయితే చెమట చర్మం ఉపరితలం మీదకు రాలేక, లోపలే ఉండిపోతుంది. దీంతో చిరాకు, చర్మమంతా చురుకుగా, మంటగా ఉండటం లాంటి సమస్యలు ఎదురవుతాయి.\n\nచెమటకాయలు మొండెం, తొడల ప్రాంతంలో ఎక్కువగా వస్తుంటాయి. వీటి బారినుండి బయటపడాలంటే, ఎండ వేడిమి ప్రభావం శరీరానికి ఎక్కువగా తగలకుండా, సాధ్యమైనంతవరూ ఎండాకాలంలో చల్లటి ప్రదేశాలలో, నీడపట్టున ఉండటం మంచిది. ఈ జాగ్రత్తలను పాటించిన ఆ తరువాతనే వైద్య సహాయం తీసుకోవాలి. చెమటకాయల సమస్య నుండి దూరమయ్యేందుకు హోమియో వైద్యం చక్కగా పనిచేస్తుంది.\n\nహోమియో మందులలో ముఖ్యమైనది \"ఏపిస్\"... సున్నితమైన చర్మం కలవారు, తాకితేనే బాధ, చురుకులు, మంటలు, కందిపోయినట్లు ఉండటం, దద్దుర్లు తదితర సమస్యలతో బాధపడేవారు ఈ మందును తీసుకోవచ్చు. ఇలాంటి చర్మం కలిగినవారు ఒంటిపైన చల్లటి నీళ్లు పోసుకుంటే హాయిగా ఉంటుంది. చల్లటి గాలి కూడా వీరికి హాయినిస్తుంది.\n\n\"రస్టాక్స్\"... ఈ మందు చర్మంపై నీటి బుగ్గల్లాగా వచ్చే దద్దుర్లతో బాధపడే రోగులు వాడవచ్చు. ఇలాంటి వారు ఈ మందు తీసుకోవడంతోపాటు వెచ్చటి నీటితో కాపడం పెట్టుకోవడం వల్ల కాస్తంత స్థిమితపడతారు.\n\n\"నేట్రంమోర్\"... అసలు ఎండ అంటేనే గిట్టని వ్యక్తులకు ఇది పరమౌషధం అని చెప్పుకోవచ్చు. ఎండలోకి వెళితేనే తలనొప్పి, చర్మంపై దద్దుర్లు లేకపోయినా దురద, చురుకులు, చర్మం కందిపోయి దురద రావడం, నెత్తురు గడ్డలు కట్టడం లాంటి సమస్యలతో బాధపడేవారు ఈ మందును వాడవచ్చు.\n\nఇదిలా ఉంటే... ఎండలో బయటకు వెళ్లే ప్రతి ఒక్కరూ \"నేట్రంమోర్ 30ఎక్స్\" వేసుకోవడం మంచిది. బీపీ ఉండేవారు ఎండలోకి వెళ్లేముందు \"గ్లొనాయిన్ 30ఎక్స్\" వాడాలి. వేసవిలో కూల్ డ్రింకులు ఎక్కువగా తాగి విరేచనాలు పట్టుకునేవారు \"బ్రయోనియా\" మందును వాడవచ్చు. \n',health
'వక్షోజాగ్రాలైన చనుమొనలను మృదువుగా స్పృశించినంతటనే స్త్రీలో సెక్స్ ఉద్దీపనలు కలుగుతాయి. కారణమేంటి..? అనేదానికి ఇదమిత్థమైన సమాధానం ఇంతవరకూ దొరకలేదు. శాస్త్రజ్ఞులు ఈ అంశంపై ఎన్ని పరిశోధనలు చేసినా దీనికి ఖచ్చితమైన కారణమేమిటో కనుగొనలేకపోయారు. తాజాగా దీనిపై మానసిక నిపుణులు చేపట్టిన పరిశోధనలో కొన్ని ఆసక్తకరమైన అంశాలు వెలుగులోకి వచ్చాయి.\n\nస్త్రీ చనుమొనలను మృదువుగా తాకినంతనే దాని తాలూకు స్పర్శ ఎటుంటిదో నేరుగా మెదడుగు చేరుతుంది. దీంతో మెదడులోని నాడులు, ఆ స్పర్శ కామోద్రేకాన్ని కల్గించే స్పర్శ అని గుర్తించి నేరుగా ఆ సంకేతాలను స్త్రీ మర్మాయవయవానికి చేరవేస్తుంది. దీంతో క్లైటోరిస్ స్పందిస్తుంది. ఫలితంగా సెక్స్‌కు సిద్ధమైపోతుంది. ఇదంతా కేవలం స్త్రీ చనుమొనను మృదువుగా తాకినంతనే కలిగే స్పందన.\n\nచనుమొనలను తాకినప్పుడు తమలో సెక్స్ స్పందనలు కలుగడంపై చాలామంది స్త్రీలు పలు రకాల సందేహాలను కలిగి ఉన్నప్పటికీ, చనుమొనల్లో కామాన్ని రేపే నాడులు ఉంటాయన్నది నిపుణుల మాట. దీన్ని రుజువు చేసేందుకు గాను 22 నుంచి 50 ఏళ్ల మధ్య వయస్కులైన స్త్రీలపై పరిశోధనలు నిర్వహించారు. తమ చనుమొనలను తామే మృదువుగా స్పృశించుకోమని చెప్పారు.\n\nఆ మహిళలు వారు చెప్పినట్లే చనుమొనలను స్పృశించుకున్నారు. అప్పుడు కలిగే స్పందనలను గుర్తించారు. ఈ స్పందనలు నేరుగా మెదడుకు వెళ్లడం, ఆపై క్లైటోరిస్‌లో సెక్స్ ప్రేరణలు కలగడాన్ని స్పష్టంగా గుర్తించారు. చనుమొనలపై స్పర్శిస్తే సెక్స్ వాంఛలు కలుగడం వెనుక కారణాలను విశ్లేషించారు.\nఅనేక మంది కొత్త దంపతులకు సెక్స్ ఎపుడు చేయాలి. పగటి పూటా లేకా రాత్రి పూటా. అలాగే, సెక్స్ చేసేందుకు ఏదైనా సమయం సందర్భం ఉందా అనే సందేహాలు తలెత్తుతుంటాయి. దీనిపై సెక్స్ నిపుణులు ఒక్కొక్కరు ఒక్కో విధంగా చెపుతున్నారు.\n\nపెళ్లయిన కొత్త జంటలు రోజుకు నాలుగైదు సార్లు సెక్స్‌లో పాల్గొంటుంటారు. అయితే, సెక్స్ నిపుణుల సూచన మేరకు రోజుకు ఒక్కసారే సెక్సు చేయటం, అదీ ఒక రోజు గ్యాప్ తీసుకొని చేయటం మంచిదని వారు అంటున్నారు. అలాగే పగటి పూట రతిక్రియ చేయకూడదని కరాఖండిగా చెపుతున్నారు. సంభోగానికి రాత్రి పూట మాత్రమే అనువైన సమయంగా పేర్కొంటున్నారు.\n\nఅదికూడా కేవలం ఒక్కసారి మాత్రమే. ఇందులో కూడా వీలైతే మధ్యమధ్యలో గ్యాప్ తీసుకుని ఆ కార్యం జరపాలని వారు సూచన చేస్తున్నారు. ఇకపోతే.. రాత్రి భోజనం చేసిన వెంటనే రతి క్రీడకు ఉపక్రమించరాదట. కనీసం రెండు గంటల పాటు గ్యాప్ ఇచ్చి ఆ పని చేయాలని వారు చెపుతున్నారు.\n\nఅలాగే, రాత్రి అన్నం తిన్న తర్వాత రెండు గంటల తర్వాత సెక్సును ప్రారంభించాలట, నిద్రకుపక్రమించే ముందు పాలు సేవించకండి. పాలు తప్పనిసరిగా తీసుకోవాలనుకుంటే నిద్రపోయే ఓ గంటముందు పాలు సేవిస్తే ఆరోగ్యానికి ఎంతో మేలు చేస్తుందని చెపుతున్నారు.\n\nఇకపోతే.. స్త్రీలు రుతుక్రమంలో ఉన్నప్పుడు వారితో సంభోగించరాదట. మొదటి మూడు రోజులు దూరంగా ఉండాలని సూచిస్తున్నారు. కనీసం కండోమ్‌ను కూడా ఉపయోగించి కూడా జరుపకూడదని చెపుతున్నారు. ఈ సమయంలో సెక్స్‌లో పాల్గొనడం వల్ల రకరకాల జబ్బులకు ఆహ్వానం పలికినట్టేనని ఆరోగ్య నిపుణులు హెచ్చరిక చేస్తున్నారు. \n',health
'కొంతమంది పిల్లల్లో పక్క తడపడం సమస్య కనబడుతుంటుంది. సాధారణంగా ఏడాది నిండిన తర్వాత పిల్లల్లో ఈ సమస్య కనబడదు. అయితే కొంతమందిలో మాత్రం ఇది ఆగకుండా ఉంటుంది. అంతేకాదు ఈ సమస్య పెద్దవారిలో కూడా కనిపిస్తుంటుంది. దీనికి కారణం మూత్రాశయ కండరాలు బలహీన పడటం, నులి పురుగులు ప్రేవులలో ఉండటం, పుట్టుకతో ఉండే అవయవాల లోపం వల్ల కావచ్చు.\n\nదీనిని మనం హోమియోపతి మందులతో నివారించవచ్చు\n1. పడుకున్న వెంటనే, కొద్ది సేపటికే పక్క తడిపితే... కాస్తికమ్ 30 వాడితే ఫలితం ఉంటుంది. ఈ మందు వాడినా సమస్య తగ్గనట్లయితే సెపియా 30 అనే మందును వాడవలసి ఉంటుంది.\n\n2. నక్స్ వోమిక 30... ఇది అజీర్తి, మలబద్దకం, నులిపురుగుల వల్ల సమస్య కలిగినపుడు వాడవచ్చు\n3. కాస్తికమ్ 30... మూత్రమును ఆపుకొనలేక పోవుచున్నపుడు దీనిని ఉపయోగిస్తే ఫలితం ఉంటుంది.\n4. ఇగ్నాసియా 30... మానసిక ఆందోళన వల్ల, దిగుల వల్ల సమస్య కనిపించినపుడు ఈ మందును వాడాలి\n5. పాలస్తిల్లా 30... బొద్దుగా ఉండే మహిళల్లో, పిల్లల్లో, దాహం తక్కువగా ఉండే సమస్య కనిపించినపుడు వాడవచ్చు\n6. సినా 200 లేక 30... కడుపులో పురుగులు ఉండి పక్క తడుపుతున్నప్పుడు\n7. అర్జంటమ్ నైట్రికమ్ 30... స్వీట్లు ఎక్కువగా ఇస్తే పడటం, పగటిపూట కూడా తెలియకుండా మూత్ర విసర్జన చేస్తున్నప్పుడు ఈ మందును వాడాలి\n8. ఈక్విస్టమ్ ద్రావణం... ఏ విధమైన కారణం లేకుండా పక్క తడుపుతున్నప్పుడు దీనిని వాడాలి\n9. సోరినమ్ 200... చర్మ వ్యాధులతోపాటు పై సమస్య ఉంటే వాడవచ్చు\n10. ఫెర్రమ్‌ఫాస్ 6x కూడా రక్తహీనత కలిగి సమస్య కనిపించినపుడు ఉపయోగించదగ్గ మందు.\n\nసమస్య ఉన్నవారు టీ కాఫీలు తగ్గించడం, పడుకునే ముందు నీరు త్రాగకపోవడం వల్ల కొంతవరకూ సమస్య నుంచి బయటపడవచ్చు.\n',health
'రోగ్యమే మహాభాగ్యము.మనిషికి ఏమిటి ఉన్నా , ఎన్ని ఉన్నా ఆరోగ్యముగా లేకపోతే ఎందుకు పనికిరాడు . ఆరోగ్యము గా ఉంటే అడివిలోనైనా బ్రతికేయగలడు . మనిషికే కాదు ప్రపంచములో ప్రతిజీవికి ఇదే సూత్రము జీవన మనుగడలో ముఖ్యమైనది . మన ఆరోగ్యాన్ని కాపాడుకోవాలి . ఏ రోగాలు రాకుండా ముందు జాగ్రత్తలు తీసుకోవాలి . జబ్బు వచ్చిన వెంటనే తగిన చికిత్స తీసుకోవాలి . బ్రతికినన్నాళ్ళు హాయిగా ఆరోగ్యము గా బ్రతకాలన్నదే నిజమైన జీవన విధానము . ఇప్పుడు -ఉద్యోగిని లలో మానసిక ఒత్తిడి-మెలకువలు- గురించి తెలుసుకొని మన ఆరోగ్యాన్ని కాపాడుకుందాం !. క్రింద నుదహరించిన చికిత్సావిధానాలు మనిషి అవగాహన కోసం వివరించిన ప్రధమ చికిత్స మాత్రమే మంచి చికిత్స కోసం తగిన వైద్య నిపుణులను సంప్రదించాలి ...\n\n\n\nస్త్రీలు ఉద్యోగాలు చేయాలా? . భర్తల సంపాదన చాలదా?. అలా అనుకుంటే ఇంకేమైనా ఉందా! మహిళా మండళ్లు ఊరుకుంటాయా?.. స్త్రీల హక్కులను కాలరాసినట్టు కాదా?.. సరే ... మరి ఆరోగ్యమూ కాపాడుకోవాలి కదా !\nఇంట్లో పనులు, ఆఫీసు విధులు, అతిథి మర్యాదలు.. పిల్లల బాధ్యతలు.. ఉద్యోగం చేసే మహిళలు నిత్యం ఎదుర్కొనే పరీక్షలెన్నో! మల్టీటాస్కింగ్‌ వారి శక్తికి నిదర్శనం. కానీ అది నాణేనికి ఒకవైపే. ఇంటాబయటా పనులతో తీవ్ర ఒత్తిడికి లోనవ్వడం.. పోషకాహార, నిద్రలేమికి గురి కావడం.. వారే అంతగా గుర్తించని మరోకోణం. ఈ సమస్యని గమనించి, తగిన ముందుచూపుతో మెలగాల్సిన అవసరం ఎంతో ఉందని తాజా అధ్యయనాలు సూచిస్తున్నాయి.\n\nఓ కార్పొరేట్‌ సంస్థలో పనిచేస్తున్న స్త్రీ దైనందిన జీవితం తెల్లవారుజామున ఐదుకి మొదలవుతుంది. కాఫీ, టిఫిన్‌ పేరుతో ఓ పావుగంట విశ్రాంతి. మిగిలిన సమయం అంతా కాళ్లకు చక్రాలే. వంట, పిల్లల్ని స్కూలుకు సిద్ధం చేయడం, ఇంటిపనులు, భర్త అవసరాలు, అత్తామామలకు మందులు సిద్ధంగా ఉంచడం, మరోవైపు ఆఫీసులో ఆ రోజు చేయాల్సిన పనుల గురించి ఆలోచన.. ఇలా హడావుడిగా అనేక పనులతో బహుపాత్రాభినయమే. పనులు అవుతున్నాయి సరే! కుదురుగా తిన్న, పడుకొన్న భావన కలగదు. అదీకాక శారీరక అలసట, మానసిక ఒత్తిడి. ఈ రోజుల్లో చాలామంది ఉద్యోగినుల పరిస్థితి ఇదే.\n\nఒత్తిడిలో మనమే ముందంజ...\nబాగా చదవాలి, మంచి ఉద్యోగం చేయాలి, ఇంటాబయటా రాణించి శభాష్‌ అనిపించుకోవాలనే తపన ఒకవైపు.. తీవ్ర ఒత్తిడికి లోనవుతున్న వైనం మరొకవైపు. తాజాగా వెలువడిన ఓ అధ్యయనం ఈ పరిస్థితి తీవ్రతను తేటతెల్లం చేసింది. మహిళలు అత్యవసరంగా ఒత్తిడిని చిత్తుచేసే మార్గాలను అన్వేషించాలని చెప్పకనే చెప్పింది. ప్రపంచవ్యాప్తంగా సుమారు 6,500 మందిపై నిర్వహించిన అధ్యయనం ప్రకారం.. మన దేశంలో 87 శాతం మహిళలు అన్ని వేళలా ఒత్తిడికి గురవుతున్నారు. 82 శాతం వారికి అసలు విశ్రాంతి తీసుకునే సమయమే ఉండట్లేదు. ఇతర దేశాల్లో చూస్తే రష్యాలో 69, ఫ్రాన్స్‌ 65, స్పెయిన్‌ 66, అమెరికాలో 53 శాతం అన్నివేళలా ఒత్తిడికి గురవుతున్నారు.\n\nబాధ్యత తెలిసి భారం..\nఆదాయం, హోదా బాగానే ఉన్నా, తరచూ పెరిగే పని భారం, ఇంటినీ కార్యాలయాన్నీ సమన్వయం చేసుకోలేకపోవడం చాలామంది ఉద్యోగుల్ని వేధిస్తోందని చెబుతారు ఓ ప్రముఖ సంస్థలో చేస్తోన్న సాఫ్ట్‌వేర్‌ డెవలపర్‌.... రోజుకి పదిగంటల పని. అవసరాన్ని బట్టి ఇంకా ఎక్కువ సమయమే ఉండాల్సి ఉంటుంది. లక్ష్యాలుంటాయి. కచ్చితమైన డెడ్‌లైన్లూ చేరుకోవాలి. ఆఫీసులో పని పూర్తి కాకపోతే.. ఇంటికీ మోసుకెళ్లాలి. దాంతో ఇంట్లో ఉన్నా బాబుకు సమయం కేటాయించలేని పరిస్థితి. ఆమే కాదు, ఆమె చుట్టూ ఉన్న వారిలో చాలామందిది ఇదే పరిస్థితి. ప్రాజెక్టులను విజయవంతంగా పూర్తిచేస్తేనే గుర్తింపు, పదోన్నతి. అలాగని ఇంటికొచ్చాక పనులూ తప్పడం లేదు. సాయంగా ఎంతమంది ఉన్నా.. అమ్మా అంటూ వచ్చే అబ్బాయిని పట్టించుకోవాల్సిన బాధ్యత స్త్రీదేగా! ఇలా అహర్నిశలూ పని చేస్తున్నా, అన్నింటికీ న్యాయం చేయలేకపోతున్నాననే భావన ఒత్తిడికి దారితీస్తోంది..\'\n\nసమన్వయం సాధించాలి...ఆర్థిక స్థిరత్వం, కుటుంబ శ్రేయస్సు కోసం ఉద్యోగానికి వెళుతున్న మహిళలకు కుటుంబం నుంచి తగిన స్థాయిలో ప్రోత్సాహం అందాలి .\nమెలకువలు తెలిసి...ఇంటి పనులు, ఆఫీసు వ్యవహారాలను సమన్వయం చేసుకొని ఒత్తిడి లేకుండా హ్యాపీగా జాలీగా ఉండటం మాటలు చెప్పినంత సులువు కాదు. అలాగని కష్టమూ కాదు. ఆలోచిస్తే అనేక మార్గాలు ఉంటాయి . . . విధులకు సంబంధించిన నైపుణ్యాలు మెరుగుపరుచుకోవడం.. ఆన్‌లైన్‌లో విద్యుత్తు, కేబుల్‌, క్రెడిట్‌ కార్డు బిల్లుల్ని చెల్లించడం వంటివి చేయాలి . ఎదురయ్యే ఇబ్బందుల్ని బట్టి ఒత్తిడి తగ్గించుకునే మార్గాలు అన్వేషించాలి. నిత్యావసర వస్తువుల్ని సైతం ఇప్పుడు ఇంటికి తెచ్చిచ్చే సదుపాయం వచ్చేసింది కదా\'\n\nవాస్తవిక దృక్పథం.. మనసుకు విరామం\n* ఉద్యోగినులు వాస్తవికంగా ఆలోచించాలి. మానసిక సాంత్వన పొందాలి. ఎన్నో చేయాలనుకున్నా.. రకరకాల సమస్యలు ఎదురుకావచ్చు. అలాంటి వాటిని ఎలా పరిష్కారించాలా అని ఆలోచించుకోవాలి. అవే తలచుకుని బాధపడకూడదు.\n\n* విరామం లేకుండా పనిచేయడం కన్నా.. ప్రతి గంటకోసారి ఐదు నిమిషాలు విశ్రాంతి తీసుకోవాలి. ఆఫీసైనా, ఇంట్లో బాధ్యతలైనా.. మనసుకు హాయినిచ్చే పనులు చేయాలి. పిల్లలతో మాట్లాడటం.. భాగస్వామికి చిన్న సందేశం పంపడం వంటివి ఏవైనా సరే.\n\n* నిత్యం రకరకాల ఆలోచనలతో సతమతమయ్యే మనసుకు విశ్రాంతినివ్వాలి(ఎమోషనల్‌ వెకేషన్‌). రోజు ఎలా గడిచినా.. మానసికంగా కుంగిపోకుండా ఉండేలా మిమ్మల్ని మీరు సిద్ధం చేసుకోవాలి. సహాయకులు రాకపోయినా, సహోద్యోగులతో ఇబ్బంది ఎదురైనా చిరాకు ప్రదర్శించకుండా ఆనందంగా ఉండేందుకు మిమ్మల్ని మీరు సిద్ధం చేసుకోవాలి.\n\n* \'వ్యక్తులు మనకు నచ్చినట్లు ఉండకపోయినా.. సందర్భాలు సానుకూలంగా లేకపోయినా. నేను మాత్రం ఎలాంటి ఒత్తిడికి లోనుకాకుండా ఉంటాన\'నే సానుకూల దృక్పథంతో రోజును ప్రారంభించాలి.\n\n* కార్యాలయంలో మర్నాడు చేయాల్సిన పనుల్ని ముందురోజే ఆలోచించుకుని ప్రణాళిక రూపొందించుకోవాలి. ఇంటి పనుల విషయంలోనూ అంతే. నిద్రలేచిన తరవాత ఆ రోజు ఏం చేయాలని ఓ పది నిమిషాలు ఆలోచించుకుంటే హడావుడి ఉండదు.అంతగా అవసరంలేని పనుల్ని వారాంతాల్లో పూర్తిచేసుకోవచ్చు. ఇంటి నుంచి నిర్వర్తించగలిగే బాధ్యతలు ఉంటే ఆ అవకాశం కల్పించమని యాజమాన్యాన్ని కోరవచ్చు.\n\n* మహిళలు \'సూపర్‌ విమెన్‌\'గా మారుతున్నారు. అది ఒకరకంగా మంచిదే. కానీ మెలకువలు గ్రహించి మసలుకోవాలి. ఒత్తిడి చట్రంలో కూరుకుపోకుండా మార్గాలు అన్వేషిస్తూ ముందంజ వేయాలి. ఎవరికైనా రోజులో ఇరవై నాలుగ్గంటలే ఉంటాయి. ఆ సమయాన్ని సద్వినియోగం చేసుకునే సమయస్ఫూర్తి చూపాలి.\n\n* ప్రతి చిన్నపనీ, పెద్దపనీ నేను మాత్రమే బాగా చేయగలను.. అనే తీరు తగ్గించుకుని.. ఇతర కుటుంబసభ్యులకు అప్పగించవచ్చు. అది విధులకూ వర్తిస్తుంది. ఎప్పుడూ బాగా కష్టపడాలి.. ఏ సమయంలో విరామం తీసుకున్నా... ఇబ్బంది ఉండదో గ్రహించే ముందుచూపు కనబరచాలి.\n\n* కెరీర్‌లో ఒక్కో అడుగు పైకెదిగే కొద్దీ సమయం ఉండకపోవచ్చు. అలాంటప్పుడు డబ్బిచ్చి అయినా సరే.. సహాయకుల్ని నియమించుకోవాలి. ఇంటాబయటా సత్సంబంధాలనేవి ఉద్యోగినులకు తప్పనిసరి.\n\n\n',health
'గాయములు లేదా దెబ్బలు తగిలినప్పుడు వాడదగ్గ హోమియో మందుల గురించి తెలుసుకుందాం. తలకి దెబ్బ తగిలిన వెంటనే ఆర్నిక 200, 1ఎమ్ యివ్వాలి. స్పృహ కోల్పోయినట్లయితే నట్రమ్ సల్ఫ్ 1 ఎమ్ ఇవ్వాలి. నరములకు తగిలిన దెబ్బలకు హైపరికమ్ 200 బాగా పనిచేస్తుంది.\n\nసూది మొనలాంటి వస్తువుల వల్ల అయిన గాయాలకైతే లేడంపాల్ 200 చక్కగా పని చేస్తుంది. కాలు బెణుకు నొప్పికి రుష్టక్స్ 200 వాడవచ్చు. వెన్నెముకకు దెబ్బ తగిలినప్పుడు హైపరికమ్ 200 తీసుకున్నట్లయితే బాధను తగ్గించి త్వరగా కోలుకునేట్లు చేస్తుంది.\n\nజంతువులు, కీటకాలు కరిచినప్పుడు అయ్యే గాయాలు... అంటే పిల్లులు, తేళ్లు, జెర్రి, ఎలుక... వంటివి కరిచినపుడు లేడంపాల్ 200 వాడవచ్చు. ఏదైనా గాయాలను శుభ్రపరచుటకు హోమియోపతిలో రెండు మందులను కలిపి గాయములను శుభ్రపరిచినట్లయితే త్వరగా మానిపోయి ఇన్ఫెక్షన్ రాకుండా చేస్తుంది. \nఅభ్యంగన స్నానం చేయడం వినే ఉంటారు చాలామంది. కాని అభ్యంగన మసాజ్ చేస్తే శరీరం చాలా తేలికగా తయారవుతుందంటున్నారు ఆయుర్వేద వైద్యులు. అభ్యంగన మసాజ్ అనేది ఓ రకమైన ఆయుర్వేద మసాజ్.\n\nఆయుర్వేదాన్ననుసరించి శరీరంలో మూడు రకాల దోషాలుంటాయి. వీటిని త్రిదోషాలని పిలుస్తారు. 1. వాత, 2. పిత్త మరియు 3. కఫం. ఈ దోషాలు ప్రతి మనిషి శరీరంలోను వారి వారి శరీర తత్వాలననుసరించి వాతావరణంలో వచ్చే మార్పులననుసరించి బయట పడతాయి.\n\nవాతావరణంలో మార్పు, ఆహారంలో మార్పులు, శరీరంలో వ్యాధి నిరోధక శక్తిలో తగ్గుదల, సమతుల్యమైన ఆహారం లోపించడం, సరైన వ్యాయామం చేయకపోవడం తదితరాల కారణంగా ఈ దోషాలు తలెత్తుతాయంటున్నారు ఆయుర్వేద వైద్యులు.\n\nఈ దోషాలు రకరకాల శారీరక, మానసిక జబ్బులకు తోడ్పాటునిస్తాయి. రోగి యొక్క శరీర తత్వాన్ననుసరించి అభ్యంగన మసాజ్ చేస్తే త్రిదోషాలు తొలగిపోతాయి.\n\nరోగి ఎలాంటి దోషంతో బాధపడుతున్నాడో పరీక్షించి, అతని శరీరానికి తగ్గట్టు మసాజ్‌ కొరకు నూనెను ఎంచుకోవాలి. కొబ్బరి లేదా ఆవాల నూనెలో వివిధ రకాల వేర్లు కలిపి మసాజ్ కొరకు ఉపయోగించాలి. మసాజ్ చేసుకునేందుకు అనువైన సమయం ప్రాతః కాలంలోనేనని వైద్యులు సూచించారు.\n\nమసాజ్ అనేది కేవలం పరకడపున మాత్రమే చేయాలి. ఉదయం కాలకృత్యాలు తీర్చుకోకపోతే ఎనీమా ద్వారా కడుపును శుభ్రపరచుకోవాలి. మసాజ్ చేసుకునేటప్పుడు మనిషి ఎలాంటి ఒత్తిడి లేకుండా ఉండేందుకు ప్రయత్నించాలి.\n\nమసాజ్ సందర్భంలో శరీరంపై తక్కువ దుస్తులుండేలా చూసుకోవాలి. మసాజ్ చేసే వ్యక్తి మంచి దిట్టకల వ్యక్తిగా ఉండాలంటున్నారు ఆయుర్వేద వైద్యులు. \n',health
'అందమైన పలు వరుసను దానిమ్మ గింజలతో పోలుస్తారు. దానిమ్మ గింజలు తినడం వల్ల పళ్లు ఆరోగ్యకరంగా తయారవుతాయి. ఇందుకు ఏం చేయాలంటే...\n\nఎండిన దానిమ్మ తొక్కలకు ఉప్పు కలపాలి. దీనిని మెత్తగా దంచాలి. ఆ పొడితో పళ్లు తోముకోవాలి. అందువల్ల పళ్లు శుభ్రపడతాయి. చిగుళ్ల నుండి రక్తం కారడం తగ్గుతుంది. దానిమ్మ గింజలు, డెంటల్ ప్లేక్స్ నుండి రక్షణనిస్తాయి.\n\nఎండిన దానిమ్మ తొక్కలు, పటిక, గులాబి రేకులు, కొద్దిగా సైంధవ లవణం తీసుకోవాలి. వీటిని కలిపి పొడి చేయాలి. ఆ పొడితో పళ్లు తోముకుంటే చిగుళ్ల వాపు తగ్గుతుంది. గట్టిపడతాయి. పంటి నొప్పులు, పళ్ల నుండి రక్తం పడటం తగ్గుతుంది.\n\nమిరియాలు, దానిమ్మ తొక్క పొడుము, ఉప్పు తీసుకోవాలి. వాటిని మెత్తగా దంచాలి. దాంతో పళ్లు తోముకుంటే చిగుళ్లు, పళ్ల సలుపులు, నొప్పులు తగ్గి దంతాలు గట్టిపడతాయి.\n',health
'పుల్లగా ఉన్నప్పటికీ ఇది ఒక దివ్యఫలం లాంటిది. దీనిని జామ్‌గానూ, పచ్చడిగానూ మరేదైనా శాకాహారంగానూ చేసుకోవచ్చు. మార్కెట్లో రెడీమేడ్‌గా లభ్యమవుతున్న ఆమ్లా రసాన్ని తీయని నిమ్మరసంతో కలిపి మీ పిల్లలకు ఇవ్వవచ్చు. చక్కెర లేక ఉప్పు, సుగంధ ద్రవ్యాల పూతతో ఉండే ఎండు ఆమ్లా కూడా దొరుకుతుంది. ఇది కూడా పిల్లలకు ఎంతో రుచికరంగా ఉండగలదు.\n\nఅజీర్ణం, జ్వరం, లివర్ సమస్యలు, రక్తహీనత, కీళ్ల నొప్పులు, కంటి శుక్లాలు వంటి వ్యాధులకే కాక క్యాన్సర్ చికిత్సకూ ఆమ్లాన్ని ఆయుర్వేదంలో వినియోగిస్తారు.\n\nరోగనిరోధక శక్తిని పెంచి, శరీర పటుత్వాన్ని కాపాడే ఆమ్లాహారం పిల్లలకు ఆవశ్యకమైంది. ఆమ్లా తర్వాత పిల్లలకెంతో ఉపయుక్తమైనది కాడ్ లివర్ ఆయిల్. దీనిలో ఎ, డి, విటమిన్లు, ఒమేగా -3, ఒమేగా - 6, ఫ్యాటీ ఆసిడ్స్ పుష్కలంగా ఉన్నాయి. శరీర పెరుగుదలకు కాడ్ లివర్ ఆయిల్ విశేషంగా దోహదం చేస్తుంది.\nమనుషుల్లో షుగర్ జబ్బుకు కారణం ఇన్సులిన్ వైఫల్యం. పాంక్రియాటిక్ గ్రంథిలో తయారయ్యే ఈ హార్మోన్ రక్తంలోని షుగర్‌ని నియంత్రిస్తుంది. ఇన్సులిన్ వైఫల్యంతో షుగర్ పెరిగి డయాబెటిస్ వస్తుంది.\n\nఆ షుగర్ జబ్బు స్థాయిని బట్టి ఇన్సులిన్ ఇంజెక్షన్ ద్వారా శరీరానికి ఎక్కించాల్సి వస్తుంది. దీనికోసం మధుమేహ వ్యాధిగ్రస్తులు నానా తంటాలు పడుతుంటారు. ఇటువంటి వారికోసమే ప్రకృతి చికిత్సగా ఆవాలు ఉపకరిస్తాయి. ఆవాలు రుచిపరంగా చేదుగా ఉన్నప్పటికీ మేలు చేస్తాయి.\n\nకృత్రిమ ఇన్సులిన్‌ను ఎక్కించుకుని బాధ భరించేకన్నా ప్రకృతి సహజంగా లభించే అవాల నుండి లాభం పొందవచ్చు. ఈ ఆవాలును కొద్దిగా వేయించి, ఆ తర్వాత దానిని పొడి చేయాలి. ఈ పొడిని ప్రతిరోజూ మూడు పూటలా ఒక్కో స్పూన్ తీసుకుంటే రక్తంలో చక్కెరలను నియంత్రించడమేకాక, శరీరంలోకి ఎక్కించుకోవాల్సిన అవసరాన్ని కూడా తగ్గిస్తుంది.\n',health
'మీరు చేయబోయే ఈ వ్యాయామాలకు ముందుగా మీ శరీరాన్ని, కండరాలను సిద్ధం చేయాల్సివుంటుంది. ఇవి మీ కండరాలలో ఉన్న స్తబ్ధతను పొగొట్టి, మీ కండరాలలో మార్పును, మృదుత్వాన్ని సులభంగా వంగగల గుణాన్ని కల్గిస్తాయి. సంకోచ వ్యాకోచాలను, రిలాక్స్‌ అవ్వడం, బిగపట్టడం వంటి చర్యలకు మీ కండరాలు సిద్ధం అవుతాయి. ఈ వ్యాయామాలు మీ శ్వాసక్రియను పెంచుతాయి. రక్తప్రసరణ చైతన్యవంతమవుతుంది. ఎక్కువ ఆక్సిజన్‌ మీ కణధాతువులకు అందుతుంది. మీరు సెక్సర్‌సైజులు చేసేముందు మీ వీలును బట్టి ఈ ప్రాథమిక వ్యాయామాలను రెండు మూడు తక్కువ కాకుండా చేయాలి. ఇంకా ఎక్కువ చేయాలనిపిస్తే.. మరీ మంచిది. ఈ వ్యాయామాలు గాఢంగా, లోతుగా శ్వాసించడానికి మీ రక్త ప్రరణను పెంచుకోవడానికి బాగా ఉపయోగపడతాయి.\nఎక్సర్‌సైజ్‌ నెం.1: ఉన్నచోటే పరుగెట్టడం...\nనిటారుగా నిలుచోండి. చేతులు ఫొటోలో చూపిన విధంగా పెట్టండి. మొ దట్లో కాలుని చాలా తేలికగా పైకి ఎత్తుతూ ఉన్నచోటే పరు గుపెట్టండి. క్రమంగా.. వేగాన్ని పెంచండి. చేతులను, భుజాల దాకా చాపి, క్రిందికి దింపుతూ, ముందుకు వెనక్కి కదిలించాలి. మీ శ్వాసక్రియ ఊపందుకొని, రొప్పే దశకు చేరుకున్నప్పుడు తిరిగి వేగాన్ని తగ్గిస్తూ.. పరుగు ఆపండి.\n\nఎక్సర్‌సైజ్‌ నెం.2: గెంతడం...\nముందు నిటారుగా నిలబడండి. కాళ్ళు బాగా విడదీయండి. చేతుల్ని చెరోవైపు సాగదీసీ చాపి గెంతండి. కాళ్ళను మళ్లీ దగ్గర చేర్చండి. చేతుల్ని మీ తొడలమీదకు చేర్చండి. మళ్లీ గెంతండి. కాళ్ళు ఎడంగా పెట్టి చేతులు చాపండి. క్రమంగా వేగం పెంచండి. కాళ్ళు, చేతులు గట్టిగా సాగదీయడం బట్టి మీ గెంతులో ఊపు ఉంటుంది. ఊపిరి తీసుకోవడం రొప్పేదాకా చేసి ఆపండి.\n\nఎక్సర్‌సైజ్‌ నెం.3: గొంతుక్కూ చోండి...\n నిటారుగా నిలబడండి. పాదాలను విడిగా వుంచండి. చేతుల్ని ఫొటోల్లో చూపిన విధంగా పెట్టండి. (బి) క్రిందికి మోకాళ్ళు పైకూర్చోండి. పిరుదులు మడమలకు తగలాలి. (సి) తరువాత చేతుల్ని ముందుపెట్టి పాదాల్ని వెనక్కి తీసుకు వెళ్లి ముని వేళ్లపై ఆన్చండి. తిరిగి లేచి నిలుచోండి. ఇలా నెమ్మదిగా మొదలుపెట్టి వేగం పెంచండి. రొప్పే దాకా చేసి ఆపండి.\n\nఎక్సర్‌సైజ్‌ నెం.4: తొడలను పట్టండి...\nనిటారుగా నిలుచోండి. (ఎ) చేతుల్ని నడుము మీద ఉంచుకోండి. (బి) అడుగు ముందుకువేసి కుడికాలుని కర్ణదిశగా పెట్టి ఫొటోలో చూపిన విధంగా రెండు చేతులతో తొడను బంధించండి. ఇలాగే కుడి కాలితో కూడా చేయండి. ఈ వ్యాయామాన్ని పదిసార్లు రిపీట్‌ చేయండి. రొప్పేదాకా ఇలా చేసి ఆపండి.\n\n\nఎక్సర్‌సైజ్‌ నెం.5: పాక్షికంగా గుంజిళ్ళు...\nకుడికాలికి, ముందర ఎడం కాలు పెట్టి నిటారుగా నిలబడండి. చేతుల్ని ఇలా తల వెనుక మీ శరీరాన్ని మోకాళ్ళు వంచడం ద్వారా ఆరు అంగుళాలు క్రిందికి వంచండి. మీ మోకాళ్ళను తిన్నగా చేస్తూ... చేతుల్ని ఇలా తలవెనుక మీ శరీరాన్ని మొకాళ్ళు వంచడం ద్వారా ఆరు అంగుళాలు క్రిందికి వంచండి. మీ మోకాళ్ళను తిన్నగా చేస్తూ.. ఒక్కసారి స్ప్రింగులా గెంతి మీ పాదాలతో నేలను తన్నండి. కాళ్ళు పెట్టే దిశను మార్చి రిపీట్‌ చేయండి. ఇలా పదిసార్లు చేయండి. ఊపరి వేగం పుంజుకున్నాక ఆపండి.\n\nఎక్సర్‌సైజ్‌ నెం.6: ముందుకీ, వెనక్కి వంగోండి...\nనిటారుగా నిలబడండి. మీ మొండాన్ని ముందుకు వంచి చేతులిలా పెట్టండి (ఎ) మీ చేతుల వేళ్ళతో నేలను తాకే ప్రయత్నం చేయండి. మోకాళ్ళు వంగకూడదు. తరువాత నిటారుగా నిలబడి భుజాలను వాల్చండి. తరువాత వెనక్కి వంగం డి. ప్రతీసారీ వీలైనంత ఎక్కువగా వెనక్కి, క్రిందికి వంగటానికి ప్రయత్నించండి (బి). అయిదుసార్లు ఇలా చేయండి. కాసేపు విశ్రాంతి తీసుకొని మళ్లీ అయిదుసార్లు చేయండి.\n',health
'మనిషికి భగవంతుడిచ్చిన వరప్రసాదం వేదాలు. ఈ వేదాలు నాలుగున్నాయి. ఋగ్వేదం, సామవేదం, యజుర్వేదం, అథర్వణవేదం. ఈ నాలుగు వేదాలతోపాటు ఆయుర్వేదాన్ని పంచమ వేదంగా కొనియాడబడుతోంది. ఆయుర్వేద శబ్దం రెండు శబ్దాల కలయికతో ఏర్పడింది. ఆయుః+ వేదం= ఆయుర్వేదం.\n\nఆయుః అంటే జన్మ-మృత్యుపర్యంతం జీవితంలో వచ్చే అన్ని అంశాలు. వేదం అంటే జ్ఞానం. ఆయుర్వేదం అనేది ఆయుష్షు విజ్ఞానాన్ని తెలిపేది. ఇది మనిషి జీవితంలో ఎలా జీవించాలి అనే దానిని తెలుపుతుంది. ప్రకృతి పరంగా మనిషి ఎలా జీవించాలనేది ఈ శాస్త్రం చెబుతుంది.\n\nసమతుల్యమైన ఆహారం, ఆలోచనలు, నిద్ర, మైథునం తదితర అంశాలను ఆయుర్వేదం బోధిస్తుంది. ఇందులో మనిషి ఏయే పనులు చేయాలి, ఏయే పనులు చేయకూడదు అనే అంశాలను తెలుపుతుంది. ఆయుర్వేదం ద్వారా రోగులకు రోగాల నుంచి ఎలా ముక్తి పొందాలి. ఆరోగ్యవంతమైన జీవితాన్ని గడిపే ఆరోగ్యవంతులు మరింత ఆరోగ్యంగా ఉండేందుకు ఎలాంటి చర్యలు తీసుకోవాలి తదితర అంశాలను తెలిపేదే ఆయుర్వేదం.\n\nఆరోగ్యవంతమైన వ్యక్తి యొక్క ఆరోగ్యాన్ని పరిరక్షించడం, జబ్బులతో కూడుకున్న రోగి ఆరోగ్యాన్ని మరింతగా నయం చేయడమే ఆయుర్వేద వైద్య విధానమని ఆయుర్వేద వైద్య నిపుణులు అభిప్రాయపడుతున్నారు. ఆయుర్వేద వైద్యంలో తెలిపిన కొన్ని ప్రాథమిక అంశాలను మనిషి ప్రతి రోజు పాటిస్తుంటే నిత్యం ఆరోగ్యవంతునిగా జీవితాన్ని గడపవచ్చంటున్నారు ఆరోగ్య నిపుణులు. ఆయుర్వేద చికిత్సా విధానంలో ప్రాతఃకాలం బ్రహ్మ ముహూర్తంలో నిద్ర లేచినప్పటి నుంచి రాత్రి పడుకునే వరకు ఎలా సమయాన్ని గడపాలి, దీని కొరకు మనిషి తన దినచర్యను ఎలా పాటించాలనేది ఇందులో ప్రధాన అంశాలు.\n\nప్రాతఃకాలం నిద్రనుండి మేల్కొనాలిః సంపూర్ణ ఆరోగ్యవంతులుగా ఉండాలనుకునే వ్యక్తులు ప్రాతఃకాలం బ్రహ్మ ముహూర్తంలోనే నిద్ర లేవాలి. ఈ సమయంలో నిద్రలేసే వ్యక్తులు ఆరోగ్యవంతులుగా ఉంటారు. విద్య, బలం, తేజస్సు, ధనం సమృద్ధిగా ఉంటాయి. ఎవరైతే సూర్యోదయం తర్వాత కూడా నిద్రపోతుంటారో వారి ఆయుష్షు క్షీణించడంతోపాటు శరీరంలోని శక్తి నశిస్తుంది. ఇలాంటి వ్యక్తులు రకరకాల జబ్బులతో బాధపడుతుంటారని ఆయుర్వేద వైద్యం చెబుతోంది.\n\nఉషఃపానం : ప్రాతఃకాలం నిద్రలేచిన తర్వాత మలమూత్రాదులను విసర్జించే ముందు చల్లటి నీటిని సేవించాలి. రాత్రి పడుకునే ముందు రాగిపాత్రలో నీటిని భద్రపరచుకోవాలి. నిద్ర లేచిన తర్వాత ఆ నీటిని సేవిస్తే ఆరోగ్యంగా ఉంటారు. నిద్ర లేచిన తర్వాత కనీసం అరలీటరు వీలైతే ఒక లీటరు నీటిని సేవిస్తే మరీ మంచిదంటున్నారు ఆయుర్వేద వైద్య నిపుణులు. ఇలా నీటిని సేవించడం వలన శరీరంలోనున్న కఫం, వాయు, పిత్త దోషాలు నశిస్తాయి. దీంతో వ్యక్తి బలశాలి, దీర్ఘాయుష్మంతుడుగా మారుతాడు. ఉదరం పూర్తిగా శుభ్రపడుతుంది.\n\nమల-మూత్ర-త్యాగం : ఉషఃపానం చేసిన తర్వాత వ్యక్తి మల-మూత్ర విసర్జన చేయాల్సి వుంటుంది. మల-మూత్ర విసర్జన చేసే సమయంలో వ్యక్తులు మౌనాన్ని పాటించాలి. ఎట్టి పరిస్థితుల్లోను మల-మూత్ర వేగాన్ని నియంత్రించకూడదు.\n\nదంతావధానం : మల-మూత్రాదులను విసర్జించిన తర్వాత వ్యక్తి దంతావధానం చేయాలి. దంతాలను శుభ్రపరిచిన తర్వాత నాలుకను శుభ్రపరచాలి.\n\nవ్యాయామం మరియు వాయుసేవనం : శరీరాన్ని ఆరోగ్యవంతంగా ఉంచేందుకు నియమానుసారం యోగాసనాలు లేదా వ్యాయామం తప్పనిసరిగా చేయాల్సివుంటుంది. ఉదయం, సాయంత్రం ప్రశాంతమైన వాతావరణంలో ప్రతి వ్యక్తి తన శక్తి మేరకు వ్యాయామం చేయాలి.\n\nనూనె-మాలిష్ : ప్రతి రోజు శరీరం మొత్తానికి నూనెతొ మాలిష్ చేయాలి. నూనెతో మాలిష్ చేయడం వలన తలలోనున్న వేడి తగ్గి కాస్త చల్లబడుతుంది.\n\nస్నానం : ప్రతి వ్యక్తి శుభ్రమైన నీటితో స్నానం చేయాలి.\n\nభోజనం : మనిషి ఆహారాన్ని భుజించే సమయంలో బాగా నమిలి తినాలి. మీరు తీసుకునే భోజనంలో పౌష్టిక తత్వాలు సమృద్ధిగా ఉండేలా చర్యలు తీసుకోవాలి. మీరు తీసుకునే ఆహారం రుచికరంగా ఉందికదా అని మరీ ఎక్కువగా తీసుకోకూడదు. మీరు తీసుకునే ఆహారం మితంగానే ఉండాలంటున్నారు ఆయుర్వేద వైద్య నిపుణులు.\n\nభోజనానంతరం చేయాల్సిన పనులుః భోజనానంతరం దంతావధానం తప్పనిసరిగా చేయాలి. దీంతో దంతాల మధ్య పేరుకుపోయిన ఆహార పదార్థాలు బయటకు వచ్చేస్తాయి. దీంతో దంతాలు శుభ్రంగా ఉంటాయి.\n\nభోజనానంతరం చేయకూడని పనులుః భోజనానంతరం పరుగు, వ్యాయామం, ఈత, స్నానం తదితరాలు చేయకూడదు. భోజనం ముగించిన వెంటనే కూర్చుని పని చేయకూడదు. దీంతో ఆరోగ్యానికి పూర్తి దెబ్బ అంటున్నారు ఆయుర్వేద వైద్య నిపుణులు.\n\nశయనం : రాత్రి పూట భోజనం ముగించిన వెంటనే నిద్రకుపక్రమించకూడదు. ఎడమవైపుకు తిరిగిపడుకోవడం ఆరోగ్యానికి చాలా మంచిదంటున్నారు ఆరోగ్య నిపుణులు. \n',health
'కొన్ని వైద్యనిఘంటువుల నిర్వచనం ప్రకారం అల్లోపతి లేదా అల్లోపతిక్ వైద్యము అనగా సంప్రదాయపద్దతుల్లో ఋజువుచేయబడిన వైద్యవిధానాలను వాడి వ్యాధులను నయం చేయడం[1][2]. భారతదేశంలో అల్లోపతి అనే పదాన్ని లేదా వైద్యవిధానాన్ని సంప్రదాయక వైద్యవిధానాలనుండి వేరు పరచడానికి వాడతారు (ముఖ్యంగా ఆయుర్వేదం నుండి వేరు చేయడానికి)[3][4][5].\n[మార్చు] చరిత్ర\nనవీనవైద్యశాస్త్ర పిత - హిప్పోక్రటీస్\n\n    * దీనినే నవీన వైద్యమని పిలుస్తారు. హిపోక్రటీస్‌ను(క్రీ.పూ.460-360) నవీనవైద్యశాస్త్ర పితగా పేర్కొంటారు. వైద్యాన్ని మానవాతీత శక్తుల భావన నుండి తప్పించి, వ్యాధులపైన, ఆరోగ్యము పైన సహేతుకమైన వివరణలను ఇచ్చాడు. వ్యాధి ఒక సహజమైన ప్రక్రియ అని, వ్యాధి లక్షణము అనేది శరీరము వ్యాధిపై చూపే ప్రతిచర్య అని వివరించాడు.\n    * హిపోక్రటీస్ తరువాత గాలెన్ (క్రీ.శ. 2వ శతాభ్ధము) శరీరనిర్మాణము గురించి వివరించాడు. ఆపై ఎందరో - లియోనార్డొ డావిన్సీ, ఏండ్రియన్ వెసాలియస్, విలియం హార్వే వంటి శాస్త్రవేత్తలు నవీన వైద్య విధానానికి పునాదులు వేసారు. క్రీ.శ.1819వ సంవత్సరములో రెనిలెనక్ స్టెతస్కోపును కనుగొని వైద్యరంగములో విప్లవాత్మకమైన మార్పులకు శ్రీకారము చుట్టాడు.\n    * చికిత్సా పద్దతులలో కూడా చాలా మార్పులు జరిగాయి. ఎడ్వర్డ్ జెన్నర్, లూయీస్ పాశ్చర్, వాక్స్‌మన్ వంటి వారు సూక్ష్మజీవనాశకాలపై పరిశోధనలు సాగించారు. వైద్యవిజ్ఞాన శాస్త్రములో అనేక బహుముఖ ఆవిష్కరణలు జరగడము వలన ఆధునిక వైద్యములో జరిగిన పరిణామాల్ని వివరించడము కూడా కష్టమైనది. శస్త్రచికిస్తలో కూడా మార్పులు వచ్చాయి. నీధింగ్ బెర్నాన్డ్ గుండె మార్పిడిని , జె.డి.హార్డీ ఊపిరితిత్తుల మార్పిడిని, ఆర్.సి.విల్లెహెరీ క్లోమ మార్పిడినీ , స్టార్‌జెల్ కాలేయ మార్పిడి చేయడంలో సఫలీకృతులయ్యారు.\n    * 20 వ శతాబ్ధములో ముఖ్యముగా వైద్య రంగములో కంపూటర్లు మొదలుకొని రోగనిర్ధారణ పరీక్షలకు అల్ట్రాసౌండ్ స్కానింగ్, సి.టి స్కాన్, ఎమ్.ఆర్.ఐ లు వచ్చాయి. రోగ నిర్ధారణ శీఘ్రముగానూ - అంతే వేగముతో మందులూ, సెలైన్లు, ఇంజక్షన్లు వంటివి వాడడంతో రోగం కూడా శీఘ్రగతిన నివారణ అవుతుంది.\n\n',health
'ఆహారం జీవం ఉన్న ప్రతి జీవికి అత్యవసరమైనది. పిండిపదార్ధాలు, మాంసకృత్తులు, కొవ్వుపదార్ధాలు, ఖనిజలవణాలు, పీచుపదార్ధాలు, రోగనిరోధక శక్తికి కావలసిన విటమిన్లు మరియు శరీర పోషణకు రక్షణకు కావలసిన పదార్ధాలను కలిగిన పదార్దాలను ఆహారంగా పేర్కొనవచ్చు. ఇవి కాక శరీరానికి నూతన ఉత్సాహాన్నిచ్చే కాఫీ, టీ లాంటి వాటిని కూడా ఆహారపదార్ధాల కోవలోకి వస్తాయి. ఆహారం ఘన, ద్రవ రూపాలలో లభ్యం అవుతుంది.\n\nఆహారాన్ని పచనం చేయడాన్ని వంట అంటారు. ప్రతి సంప్రదాయానికి ప్రత్యేకమైన వంట ఉంటుంది. పాతకాలంలో వృత్తిపరమైన వంట గురుశిష్య పరంపరగా నేర్చుకున్నా ఈకాలంలో కళాశాలలు పాకశాస్త్రానికి (కేటరింగ్) పట్టాలు ఇస్తున్నాయి. పురాణాలలో నలుడు, భీముడు పాకశాస్త్రంలో ప్రావీణ్యం సంపాదించి కష్టకాలంలో దానిని వృత్తిగా స్వీకరించారు.\nవిషయ సూచిక\n[దాచు]\n\n    * 1 ఆహారం ఆధారాలు\n    * 2 శాకాహారం\n    * 3 మాంసాహారం\n    * 4 సంప్రదాయంలో ఆహారం\n    * 5 ప్రాచీన భారతంలో ఆహారపు అలవాట్లు\n          o 5.1 పచనం చేసే విధానాలు\n          o 5.2 ఆహారం ఉత్పత్తి\n          o 5.3 ఆహారం వ్యాపారం\n          o 5.4 మితాహారం\n          o 5.5 ప్రకృతి వైద్యం\n          o 5.6 వివిధ రకాల ఆహారాలు\n\n[మార్చు] ఆహారం ఆధారాలు\n\nఆహారం కోసం మొక్కల మీద ఆధార పడినా మాంసాహారం తీసుకొనే అలవాటు చాలామంది మనుష్యులలో ఉంది. చాలావరకు ఆహారం మొక్కలు, జంతువులూ అందిస్తాయి. మొక్కల ఆకులూ, పూలూ, కాయలూ, గింజలూ, పండ్లూ అన్నీ ఆహారంగా ఉపకరించేవే. ఇవికాక జంతువుల మాంసం, పక్షులగుడ్లు, పక్షుల మాంసం, చేపలు మొదలైన నీటి జంతువులను నేరుగాను, పాలు, పెరుగు, నెయ్యి మొదలైనవి పాడి చేయడం ద్వారాను లభిస్తుంటాయి.\n[మార్చు] శాకాహారం\n\nమొక్కలనుండి లభించే ఆహారం.2000 జాతుల వరకు పంటల రూపంలో వివిధ దేశాలలో వివిధ కర్షకులు ఆహరం కోసం పండిస్తున్నారు. చాలావరకు గింజలు వివిధ రూపాలలో ఆహారంగా ఉపయోగపడతాయి. కారణం చెట్లకు మొలక దశలో కావలసిన ఆహాం విత్తనాలలో సంక్షిప్తం అయి ఉంటుంది కనుక వీటి ఉపయోగం ఆహారంలో ప్రాముఖ్యం సంతరించుకుంది.\n\nపిండిపదార్ధాలను అందించే బియ్యము, గోదుమలు, ఇతర చిరు దాన్యాలు, మాంసకృత్తులనందించే కందిపప్పు , మినపప్పు, చెనగబేడలు, పెసలు, అలసందలు మొదలైన పప్పుదాన్యాలు, కొవ్వుపదార్ధాలను అందించే వేరుశనగ, నువ్వులు, కొబ్బరి, ఆవాలు, పత్తిగంజలు, పొద్దుతిరుగుడుగింజలు మొదలైనవి, మసాలా దినుసులైన జీలకర్ర, సొంపు, గసాలు, దనియాలు, ఇంకా జీడిపప్పు, బాదం, పిస్తా మొదలైన బలవర్దక మైన ఆహారం గింజలనుండి వచ్చినవే.\n\nపండ్లు మొక్కలలోని ఆకర్షణీయమైన భాగం వీటి ఆకర్షణలో పడి జంతువులు, పక్షులు పండ్లను తిని గింజలను దూర ప్రాంతాలలో వేస్తాయి కాబట్టి మొక్కల సంతానోత్పత్తి సులభంగా జరుగుతుంది. గుమ్మడి పండు, టమేటా కూరలలోనూ ఉపయోగపడతాయి. పండ్లను వాటి సహజమైన, మధురమైన రుచివలన నేరుగానే ఆహారంగా తీసుకుంటారు. ఇవి జీర్ణశక్తిని పెంపొందించడమే కాకుండా రోగనివారణ శక్తిని పెంపొందిస్తుంది.\n\nతోటకూర, ఉల్లి, అరటి మొదలైన కాండములను కూడా ఆహారంగా తీసుకుంటాము. బచ్చలి, చుక్క, గాంగూర, తోటకూర మొదలైన ఆకులను ఆహారంగా తీసు కుంటాము.వంకాయ,బెండకాయ,ఆకరకాయ మొదలైన కాయలను కూరలలో ఎక్కువగా వాడుతూ ఉంటాము.వేరు నుండి వచ్చే ఉర్లగడ్డ,చామగడ్డ,కందగడ్డ మొలైన వాటిని ఆహారంగా ఉపయోగిస్తాము.కాలిఫ్లవర్,కుకుమపువ్వు,అవిసిపువ్వు,మునగపువ్వు,అరటి పువ్వు అరుదుగా వేపపువ్వు పూలరూపంలో ఆహారంలో ఉపయోగపడతాయి.\n[మార్చు] మాంసాహారం\n\nజంతువుల నుండి లభించే ఆహారం.క్షీరదాలనుండి పాలను సేకరించి,పాలనుండి అనేక ఇతర ఆహారపదార్ధాలను తయారుచేసి ఆహారలో ఉపయోగిస్తూ ఉంటారు.పెరుగు,జున్ను,చీజ్,పనీర్,యోగర్ట్,వెన్న,నెయ్యి మొదలైనవి పాల నుండి తయారు చేసే ఆహారాలు. తేనెటీగలు తాయారు చేసే తేనెను ప్రాచీన కాలంనుండి ఆహారంలో చేర్చుకుంటూ ఉన్నారు.జలచరాలను,పక్షులను, పక్షిగుడ్లను,జంతువుల మాంసం,కొన్ని చోట్ల ,జంతువుల రక్తం కూడా ఆహారంగా ఉపయోగపడుతుంది.కొన్నితూర్పుఆసియా ఖండంలోని దేశాలైన జపాన్,బర్మాలలో లో పాములను,చైనాలో ఎలుకలు ఆహాంగా తీసుకుంటారు.ఉసుళ్ళు మొదలైన కీటకాలను ఆహారలో చేర్చుకోవడం భారతదేశలో అలవాటే.\n[మార్చు] సంప్రదాయంలో ఆహారం\n\nఅన్నం పరబ్రహ్మ స్వరూపం అనేది హిందూ సంప్రదాయం.దానాలలో శ్రేష్టమైనది అన్నాదానం.ఇవి ఆహారానికి ఉన్న ప్రాదాన్యాన్ని సూచిస్తున్నాయి.పుట్టుక నుండి మరణం వరకు ఆచరించే ప్రతి ఆచారంలోను భోజనానికి ప్రాదాన్యత ఉంది.సంతోష సమయాలలోనే కాక మరణం లాంటి విషాద సమయంలోను విచ్చేసిన బందు మిత్రులకు భోజనం అందించడం విద్యుక్తుదర్మాలలో ఒకటి.వివాహభోజనానికి అత్యంత ప్రాధాన్యత ఇవ్వడం పరిపాటి.అథిధి అభ్యాగతులకు భోజనసదుపాయం చేయడం సంప్రదాయమే.పరిచయస్తులకు కాఫీ,టీ లనైనా అందిచడం సంప్రదాయమే.జబ్బున పడిన వారిని పలకరించడానికి వెళ్ళేటప్పుడూ,పసిపిల్లను చూడటనికి వెళ్ళేటప్పుడూ,బధి మిత్రులను చూడటానికి వేళ్ళే సమయాలలో పడ్లు మొదలైన ఆహారాన్ని తీసుకు వెళతారు.సత్రాలు కట్టి బాటసారులకు,దేవుని దర్శనానికి వచ్చే భక్తులకూ ఉచితబోజనాలను అందించడం సంప్రదాయమే.ఆహారాన్ని ప్రసాదంగా అందించడం కోవెల సాంప్రదాయాలలో ఒకటి.పశ్చిమ బెంగాల్‌లో బ్రాహ్మణులు చేపలు తింటారు. చేపలను వాళ్లు జలపుష్పాలుగా పరిగణిస్తారు.ఇతర మాంసాహారం ముట్టుకోరు. కాశ్మీర్‌లో బ్రాహ్మణులు మరోరకం పాక్షిక మాంసాహారులు.చాలా చోట్ల శాకాహారులు కోడిగుడ్లను శాఖాహారంగా పరిగణించి స్వీకరించడం కనిపిస్తుంది.\n[మార్చు] ప్రాచీన భారతంలో ఆహారపు అలవాట్లు\n\nయజ్ఞయాగాల్లో గోవధ, గోమాంస భక్షణ అనేది మన దేశంలో చాలా ప్రాచీన కాలంనుంచే వుంది..పాకిస్థాన్‌లోని షిన్‌ తెగకు చెందిన ముస్లింలు ఆవు మాంసాన్ని కూడా పంది మాంసంలాగే ఏవగించుకుంటారు..గోమేథ లేదా అశ్వమేధ యాగాల్లో గోవును లేదా గుర్రాన్ని బలి ఇచ్చేవారు..వేదాలలో మొత్తం 250 రకాల జంతువుల ప్రస్తావన వుంది. వాటిలో 50 రకాల జంతువులు పవిత్రమైన బలికి, మానవ వినియోగానికి అర్హమైనవిగా పేర్కొన్నారు. తైత్తరేయ బ్రాహ్మణంలో వాస్తవానికి ఆవు మన ఆహారం (అథో అన్నం వాయ్‌ గోవః) అని చాలా స్పష్టంగా పేర్కొనబడింది. సుతపథ బ్రాహ్మణంలో యజ్ఞవల్క్యుడు లేత ఆవు మాంసాన్ని కోరడం గురించిన ప్రస్తావన వుంది..ఉత్తర క్రియల్లో (దశదిన కర్మ) భాగంగా ఆవునో ఎద్దునో వధించి బ్రాహ్మణులకు విందు యిచ్చేవారు. ఆరోజు సమర్పించే జంతువుల స్థాయిని బట్టి పితృదేవతల సంతృప్తి ఆదారపడి వుంటుందని నమ్మేవారు. (ఋగ్వేదం X.14-18), అధర్వణ వేదం X 11.2, 48).రంతిదేవుని వంటగదిలో అనేక ఆవులను వధించి బ్రాహ్మణులకు ధాన్యంతో పాటు మాంసం పంచేవారు.- (డి.ఎన్‌. ఝా Paradox of the Cow : Attitudes to Beef Eating in Early India, D.N.Jha ప్రొఫెసర్‌ ద్విజేంద్ర నారాయణ్‌ ఝా ఢిల్లీ యూనివర్సిటీలో చరిత్ర బోధకులు). హైదరాబాద్‌ బుక్‌ ట్రస్ట్‌, ప్రజాశక్తి బుక్‌ హౌస్‌ ప్రథమ ముద్రణ: 2002.\n[మార్చు] పచనం చేసే విధానాలు\n\nపచనం అంటే వండటం. కొన్ని ఆహారాలను అలాగే తీసుకున్నా చాలా వరకు ఆహారం బాక్టీరియా నూండి రక్షణ కోసం, సులభంగా జీర్ణం కావడం కోసం, రుచి కోసం వండటం ద్వారా ఆహారంగా మారుస్తారు. కడిగి, ముక్కలుచేసి, ఇతర ఆహార పదార్ధాలను చేర్చి వేడిచేయడం, చల్లబరచడం, వేగించడం, నీటితో చేర్చి వండటం, ప్రెషర్ కుక్కర్ మరియు ఇతర సాదనాలతో ఆవిరిలో వండటం, నూనెలో దేవటం, కాల్చటం మొదలైన పద్దతులలో ఆహారాన్ని పచనం చేస్తారు. ఇవి కాక నిలవ చేయటం ఉదాహరణగా ఊరగాయలు, వడీయాలు, వొరుగులు మొదలైన పద్దతులలో ఆహారాన్ని తయారు చేస్తారు. పండ్లు, కూరగాయలు నుండి తీసిన రసాలు ద్రవాహారాలలో ఒకటి. చట్నీలు,పచ్చళ్ళు నూరి వేడిచేయకుండానే ఆహారంగా చేస్తారు. తరిగిన పండ్లు, కూరగాయ ముక్కలతో ఇతర పదార్ధాలను చేర్చిన సలాడ్స్ ఆహారమే. పులవ పెట్టడంద్వారా ఇడ్లీ, దోశలు, పెరుగు మొదలైనవి ఆహారంలో భాగమే.\n[మార్చు] ఆహారం ఉత్పత్తి\n\nఆహారం తోటలు,పైరు మొదలైన వ్యవసాయ పద్ధతుల ద్వారా ఉత్పత్తి చేస్తారు.కబేళాలు,పాడి ప్రిశ్రమ ,చేపలు పట్టడం ,అడవిలో లభించే వస్తుసేకరణ ద్వారా ఆహారం లభిస్తుంది.వేట కూడా ఒక పద్దతే అయినా అది ఇప్పుడు నిషేదం.వ్యవసాయంలో మిగిలిన గడ్డి తదితరాలు పసువుల మేతగా ఉపయోగ పడుతుంది.\n[మార్చు] ఆహారం వ్యాపారం\n\nతయారు చేసిన ఆహారాన్ని వినియోగదారులకు అందించడం ఆహారానికి సంభందిచిన వ్యాపారం. ఇది పూర్వకాలం నుండి ఉంది. అనేక కారణాలచేత మగవారి అండ లేని కుటుంబాలలో ఆడవాళ్ళు తమకు తెసిన వంటనే పిండి వంటలు చేసి అమ్మడం, పూటకూళ్ళు అని ఈరోజులలో మెస్ మాదిరి భోజనాలు వండి భోజనం పెట్టి డబ్బులు తీసుకుంటారు. అవే తరవాత ఫలహారం, కాఫీ, టీ మొదలైనవి అందించే హోటళ్ళు గా రూపు దాల్చాయి. టీ అంగడి, బడ్డీకొట్టు తినుబండారాలను అమ్ముతూ ఉంటాయి. పానీయాలు, పళ్ళ రసాలు ఇలాచిన్నచిన్న వ్యాపారాలన్నీ ఆహారానికి సంభందించినవే. మిఠాయి కొట్లు కొంచెం పెద్ద తరహా తినుబండారాల వ్యాపారం. ఈ రోజులలో చిన్న కుటుంబాలు, ఆడవాళ్ళు ఉద్యోగాల కారణంగా అంతగా నిర్భంధం లేక సమయం చాలక ఆహారం ఇళ్ళల్లో చేయడం చాలా తగ్గింది. వడియాలు, అప్పడాలు, ఊరగాయలూ, వరుగులూ, పెరుగూ, ఇడ్లీ, దోశ మొదలైనవి ఇంట్లో తయారు చేసే వస్తువులు ఇప్పుడు వ్యాపార సరళిలో చేసి అమ్మకానికి వస్తున్నాయి. ఆధునిక కాలంలో వీటి రూపు ఇంకామారి తయారు చేసిన వంటకాలు చపాతీలు, పరోటాలు, సైడ్ డిష్ లూ, వివిధ రకాల అన్నాలు గ్రేవీలు, చిప్స్, సీరియల్స్ అనబడే వివిధ సువాసనలతో కలిసిన పదార్ధాలు తాయారీలో పెద్ద పెద్ద పరిశ్రమలు ఆహారానికి సంభందించిన వ్యాపారంలో ఉన్నాయి. ఈ రోజులలో ఆహారం వ్యాపారం చాలా పెద్ద వ్యాపార పరిమితి కలిగిన వ్యాపారాలలో ఒకటి.\n[మార్చు] మితాహారం\n\nఆరోగ్యవంతమైన జీవితం కోసం సంపూర్ణమైన ఆహారం చాలా అవసరం. మనం తినే పదార్ధాలతోనే మనకు పోషక విలువలు లభిస్తాయి. అవి మన శరీర పెరుగుదలకు, రక్షణకు, చురుకుదనానికి చాలా అవసరం.మితాహారం వల్ల ఎక్కువ కాలం జీవించవచ్చని ,వృద్ధాప్య ప్రక్రియ మందగిస్తుందని తెలిసింది.\n[మార్చు] ప్రకృతి వైద్యం\n\nఆహారవిధానంలో మార్పులు తీసుకు వచ్చి ఆరోగ్య సంరక్షణ చేసేవిధానం ప్రకృతి చికిత్సలో ప్రధాన భాగం. ప్రస్తుత కాలంలో మంతెన సత్యనారాయణ ఈ ప్రకృతి చికిత్సా విధానానికి అత్యంత ప్రాముఖ్యత కలిగిస్తూ ప్రచారం కార్యక్రమాలను నిర్వహిస్తున్న వ్యక్తి. ఈయన తన చికిత్సా విధానాన్ని అమలు చేయడానికి వైద్యాలయాలను ఏర్పరచి చికిత్సా విధానాలను అమలు చేస్తున్నాడు. ఈ వైద్య విధానంలో ఒక ప్రత్యేక పద్ధతిలో ఆహారాన్ని తీసుకుంటారు. మొలకెత్తిన ధాన్యాలు, కూరగాయల రసాలు పక్వం చేయకుండా తీసుకోగలిగిన ఆహారం. ఈ పద్ధతిలో ఆహారంలో సంపూర్ణంగా ఉప్పును నిషేధిస్తారు. ఆహార పధార్ధాలలో సహజంగా ఉండే ఉప్పు మన శరీరానికి చాలు అనేది ఈ వైద్యుల అభిప్రాయం. పచనం చేసే సమయంలో అదనంగా చేర్చే ఉప్పు దేహానికి హాని కలిగిస్తుందన్న అభిప్రాయం ప్రకృతి చికిత్సకుల అభిప్రాయం. నూనెకు బదులుగా నువ్వులు, వేరుచెనగలు, పొద్దుతిరుగుడు గింజలు, పచ్చికొబ్బరి పొడి చేచి వాడడాన్ని వీరు ప్రోత్సహిస్తారు. అలాగే ఆహారం పచనం చేసే సమయంలో చక్కెర, బెల్లం వంటి పదార్ధాలకు బదులుగా ఖర్జూరం, తేనె, ఎండు ద్రాక్ష వంటి ప్రకృతి సహజ పదార్ధాలను వ్డాలన్నది వీరి అభిమతం. చెరకు నుండి చక్కెర ను చేసే సమయంలో చెరకులోని ఔషద గుణాలు పోతాయన్నది వీరి అభిప్రాయం. చక్కెర కంటే బెల్లం మేలు దాని కంటే చెరకు రసం మేలని ప్రకృతి వైద్యులు చెపుతారు. వీరు కూరలను పచనంచేసే సమయంలో రుచి కొరకు కొబ్బరి తురుము, వేరుచెనగ పొడి, నువ్వుల పొడి, పొద్దుతిరుగుడు పొడి, మీగడ, పెరుగు, పాలు, టమేటా ముక్కలు చేరుస్తారు. పాలకూరలో ఉప్పు శాతం ఎక్కువ కనుక పాల కూరను అనేక కూరలతో కలిపి పచనం చేస్తారు. ముడి బియ్యంతో అన్నం వండి తినడం మేలు చేస్తుందన్నది ప్రకృతి చికిత్సకుల అభిప్రాయం. ఈ వద్య విధానంలో జీర్ణ వ్యవస్త మెరుగు పడి మధుమేహం, రక్త పోటు వంటి వ్యాధులను నియంత్రణ చేయవచ్చన్నది ప్రకృతి వైద్యుల అభిప్రాయం. మొలకెత్తించిన ధాన్యాలు, పుల్కాలు, అన్నం, రొట్టెలు , పండ్ల రసాలు, కూరగాయల రసాలు ప్రకృతి వైద్యంలో చెప్పే అహరాలు. పప్పు ఉండలు, బూరెలు, లడ్లు లాంటి అనేక చిరుతిండ్లు కూడా ప్రకృతి సహజ పద్ధతిలో తయారు చేస్తారు. పాయసాలు, పచ్చళ్ళు కూడా ఈ ఆహార విధానాల్లో తయారు చేస్తారు. మొత్తం మీద చక్కెర, ఉప్పు లేకుండా ఆహారాన్ని తయారు చేయడం వీరి ప్రత్యేకత. అధికమైన నీటిని త్రాగడం కూడా ఈ చికిత్సలోని అంతర్భాగమే.\n[మార్చు] వివిధ రకాల ఆహారాలు\n\n    * సహజ ఆహారాలు :- పండ్లు, పాలు, క్యారెట్, చిలగడ దుంప వంటి దుంపలు, వేరు చనగలు, పచ్చి కొబ్బరి, ఎండు కొబ్బరి, బాదం, జీడిపప్పు, పిస్తా, ఆక్రూటు,ఎండు ద్రాక్ష, ఖర్జూరాలు, తేనె, చెరకు, లేత కొబ్బరి నీళ్ళు మొదలైనవి యధాతతధంగా అలాగే తినగలిగిన ఆహారాలు.\n    * నానబెట్టిన ఆహారాలు :- పచ్చి చెనగలు, పెసలు మొదలైనవి పెసర పప్పు, వీటిని నానిన తరువాత యధాతధంగా తినవచ్చు.\n    * మొలకెత్తించిన ధాన్యాలు :- పెసలు, అలసందలు, సజ్జలు, గోధుమలు, జొన్నలు, రాగులు మొదలైన చిరుధాన్యాలు మొలకెత్తించి తినవచ్చు. వీటిని యధాత్ధంగానూ, పచనం చేసి, ఎండబెట్టి పొడి చేసి, కూరలలో ఇతర ఆహారాలలో చేర్చి తినవచ్చు. మొలకెత్తించి ఉపయోగించడం ద్వారా ఆహారపు విలువలు పెరుగుతాయన్నది వైద్యుల\n\nఅభిప్రాయం.\n\n    * పచనం చేయకుండా తినగలిన ఆహారాలు :- పచనం చేయకుండా తిన గలిగిన ఆహారాలు రెండు విధాలు ఒకటి నిలువ చేసి సంవత్సరకాలం ఉపయోయించే ఆహారాలు.\n\nరెండు తాత్కాలిక ఆహారాలు.\n\n    * నిలువచేచేసే ఆహారాలు :- వరుగులు అనేక కూరగాయలను విరివిగా దొరికే సమయంలో వాటి ఎండించి నిలువ ఉంచి వాడుకునేవి. వంకాయలు, గోరు చిక్కుళ్ళు, అత్తి కాయలు, బుడ్డ దోసకాయలు మొదలైన వాటిని ముక్కలు చేసి ఎండించి అహారంలో వాడు కోవచ్చు. అలాగే ఉత్తర భారత దేశంలో పచ్చి మామిడి ముక్కలను ఎండించి వంటలలో ఆమ్ చూర్ పేరుతో వాడుకుంటారు. పచ్చి మిరపకాయలను ఉప్పులో ఊర వేసి ఉప్పుడు మిరపకాయలు చేసి వేగించి మిగిలిన కూరలతో కలిపి అహారంగా వాడుకుంటారు. పచనం చేయకుండా నిలువ ఉండే ఆహారం ఆవకాయ. దీని తయారీకి అన్ని పచ్చిగానే ఉపయోగిస్తారు. ఖర్జూరాలు, చెర్రీ పండ్లు తేనెలో నిలువ చేసి అహారంహా వాడుకుంటారు.\n    * తాత్కాలిక ఆహారాలు :- వివిధ కూరగాయలతో చేసే పచ్చళ్ళు దోససకాయలు, దొండకాయలు, చింతకాయ పిందెలు, అడవి ఉసిరికాయలు, పచ్చి మామిడి కాయలు పచనం చేయకుండా అలాగే పచ్చళ్ళుగా నూరి ఆహారంలో వాడుకుంటారు. పండ్లరసాలు బత్తాయి, మామిడి, నిమ్మ, సపోటా, అరటి, జామ మొదలైన అనేక పండ్లను పచనం చేయవలసిన అవసరం లేకుండా తేనె లేక పంచదారను చేర్చి పంచదారను చేర్చకుండా తయారు చేయవచ్చు. బత్తాయి లాంటి రసాలు పంచదార చేర్చకుండా సహజసిద్ధంగా తరారు చేసినది లభ్యం ఔతుంది. అలాగే సలాడ్స్ అని చెప్పడేవి. వీటిని వివిధ కూరయాలు లేక పండ్లు ముక్కలు చేసి కొంత మసాలా వేసి అందిస్తుంటారు. కూరకాయలు పండ్లు మిశ్రమం చేసి చేయడం పరిపాటే.\n    * ద్రవాహారాలు లేక పానీయాలు :- పండ్ల రసాలు, పానకం, పాలు పండ్లు కలిపి పంచదారను చేర్చి తీసుకునే మిల్క్ షేక్, మజ్జిగ, తరవాణి, చెరకు రసం, షర్బత్ మొదలైనవి.\n\nద్రవాహారను యధాతధంగానూ శీతలీకరణ చేసి లేక కొంచం అయి ముక్కలను చేర్చి తీసుకుంటారు. అలాగే పాలు చేర్చి లేక పాలు లేకుండా చేసే కాఫీ, టీలు, పాలతో కొన్ని బవర్ధక పదార్ధాలైన హార్లిక్స్, బోర్నవిటా, బూస్ట్, కాంప్లాన్ మొదలైనవి చేర్చివేడిగా తీసుకునేవి.\n\n    * వేగించిన ఆహారాలు :- ఉప్పు చెనగలు, పెసలు, బఠానీలు, పల్లీలుగా పిలువబడే వేరుశనగ పప్పు, వేపిన వేరు శనగ కాయలు మొదలైనవి వేగించిన ఆహారాలు. ఇచి చిరుతిండ్లు అంటారు.\n    * ఉడక పెట్టిన ఆహారాలు :- అనేక రకాల పప్పులతో చేసే గుగ్గిళ్ళు, తాటి గింజల నుండి పండించే తేగలు, మొక్క జొన్న పొత్తులు, వేరు చనగకాయలు మొదలైనవి ఉడికించి తినే చిరుతిండి అంటారు.\n    * కాల్చిన అహారాలు :- పచ్చిగానే కోసి కాల్చిన వేరుచనగ కాయలు, జొన్న, సజ్జ, మొక్కజొన్న మొదలైన పొత్తులు. చిలగడ దుంప లేక గనిసి గడ్డలు.\n\n',health
'వైద్యము లేదా వైద్య శాస్త్రం జనుల ఆరోగ్యాన్ని పరిరక్షించడానికి, అనారోగ్యాన్ని, గాయాలను నివారించడానికి ఉపయోగపడే విజ్ఞానశాస్త్ర విభాగం. మౌలికమైన విజ్ఞానశాస్త్రానికీ, దానిని ఆచరణలో వినియోగించే విధి విధానాలకూ కూడా వైద్యం అనె పదాన్ని వాడుతారు. ఆధునిక కాలంలో మానవుల జీవన ప్రమాణాలు, జీవిత కాలాలు పెరగడానికి వైద్యశాస్త్రం ఇతోధికంగా తోడ్పడింది.\nవిషయ సూచిక\n[దాచు]\n\n    * 1 వివిధ రకాల వైద్యవిధానాలు‎\n    * 2 విద్య\n          o 2.1 పారా మెడికల్ /డిప్లొమా\n          o 2.2 నర్సింగ్\n          o 2.3 మందుల విజ్ఞానము (ఫార్మసీ)\n          o 2.4 వైద్యము\n    * 3 ఉపాధి\n    * 4 మూలాలు/ వనరులు\n\n[మార్చు] వివిధ రకాల వైద్యవిధానాలు‎\n\nదారులు వేరైనా గమ్యము ఒక్కటే అన్నట్లుగా వైద్యవిధానాలు ఏవైనా రోగిని స్వస్థత చేకూర్చేందుకే అనే విషయము గుర్తించాలి .ఒక వైవిధానములో లొంగని జబ్బు మరొక విధానములో తగ్గవచ్చును . ఈక్రింద పేర్కొన్నవి కొన్ని ముఖ్యమైనవి .\n\n    * అల్లోపతీ\n    * ఆయుర్వేదం\n    * హొమియోపతీ\n    * సిద్ధ\n    * యునానీ\n    * మూలికా వైద్యము\n    * ప్రకృతి వైద్యము\n    * యోగ\n    * ఆక్యుపంచర్\n    * మేగ్నటోతెరఫీ\n    * ఫిజియోతెరఫీ\n    * క్రీడల వైద్యము\n    * జానపద వైద్యం\n\n[మార్చు] విద్య\n\nవివిధ రకాల వైద్య పద్ధతులకు వివిధ స్థాయిలలో విద్యావకాశాలున్నాయి.\n[మార్చు] పారా మెడికల్ /డిప్లొమా\n\nసహాయ ఆరోగ్య లేక పారా మెడికల్ సిబ్బంది శిక్షణకు సంవత్సర, రెండేళ్ల కాల కోర్సులున్నాయి. వీటిని ఆంధ్ర ప్రదేశ్ పారామెడికల్ బోర్డ్ [1] నియంత్రిస్తుంది. వీటికి ఇంటర్ ఉత్తీర్ణత అర్హత. ఇవేకాక, స్వతంత్ర ప్రతిపత్తిగల, ఇన్సిట్యూట్ అఫ్ ప్రివెంటివ్ మెడిసిన్[2] , హైద్రాబాద్ లో వైద్య ప్రయోగశాల సాంకేతిక శాస్త్రంలో రెండు సంవత్సరాల డిప్లొమా కోర్సు (లాబ్ టెక్నీషియన్) 10 వతరగతి విద్యార్హతగా నిర్వహించుతున్నది.\n[మార్చు] నర్సింగ్\n\n1947లో ఏర్పడిన ఇండియన్ నర్సింగ్ కౌన్సిల్ [3] నర్సింగ్ విద్యను పర్యవేక్షిస్తుంది. ఆంధ్ర ప్రదేశ్ లో వైద్యవిద్యా సంచాలకుని కార్యాలయం నియంత్రిస్తుంది. ప్రవేశాలను ఎన్.టి.ఆర్. ఆరోగ్యశాస్త్ర విశ్వవిద్యాలయము ఇంటర్లో మార్కులు ఆధారంగా నిర్వహిస్తుంది.\n\nబి.ఎస్సి నర్సింగ్ \n    4 సంవత్సరాల పాఠ్యవిషయము. దీనిలో నర్సింగ్ (శుశ్రూష) అంటే ఏమిటి, ప్రథమ చికిత్స ఎలా చేయాలి తదితర విషయాల సిద్దాంతాలు, ప్రయోగాలుంటాయి. ఇంటర్ లో శాస్త్ర విజ్ఞాన విషయాలల, ఇంగ్లీషులో 50 శాతం మార్కులుండి, 17 సంవత్సరాల కనీస వయస్సుకలవారు ప్రవేశానికి అర్హులు.\nబి.ఎస్సి (మెడికల్ లాబ్ టెక్నాలజి) \n    4 సంవత్సరాల పాఠ్యవిషయము. రోగ నిర్ధారణ పరీక్షలు వైద్య ప్రయోగశాలలో ఏ విధంగా చేయాలో నేర్పుతారు. రసాయన, సూక్ష్మక్రిములకు సంబంధించిన, జీవజ్ఞానానికి సంబంధించిన విషయాలుంటాయి. ఇంటర్ విజ్ఞాన విషయాలు, వృత్తి ఇంటర్ (మెడికల్ లాబ్ టెక్నాలజీ), మెడికల్ లాబ్ టెక్నాలజీ డిప్లోమా విద్యార్థులు అర్హులు.\nజనరల్ నర్సింగ్ మరియు మిడ్వైఫరీ\n    3.5 సంవత్సరాల పాఠ్యవిషయము. సాధారణ శుశ్రూష మరియు మంత్రసానిత్వము అనే ఈ కోర్సుకి, ఇంటర్ ఏ విషయంలో నైనా, సహాయ శుశ్రూష మరియ మంత్రసానిత్వము వృత్తి విద్య చేసిన వారు అర్హులు\n\n[మార్చు] మందుల విజ్ఞానము (ఫార్మసీ)\n\n1949లో ఏర్పడిన ఫార్మసీ కౌన్సిల్ ఆఫ్ ఇండియా [4] ఫార్మసీ విద్యను నియంత్రిస్తుంది.\n\nడి.పార్మ్\n    రెండు సంవత్సరాలు మూడునెలల కోర్సు. ఇంటర్ శాస్త్ర విజ్ఞాన విషయాలు ఐచ్ఛికాంశాలుగా చదివిన విద్యార్థులు దీనిలో చేరవచ్చు\nబి.ఫార్మ్\n    4 సంవత్సరాల కోర్సు.ఇంటర్ శాస్త్ర విజ్ఞాన విషయాలు ఐచ్ఛికాంశాలుగా చదివిన విద్యార్థులు దీనిలో చేరవచ్చు\nఫార్మ్.డి\n    6 సంవత్సరాల కోర్సు.దీనిలో చివరి సంవత్సరం ఆసుపత్రి శిక్షణ వుంటుంది. దీని తరువాత డాక్టరేట్ (Ph.D) చేయటానికి వీలవుతుంది. దీనిలో ఉత్తీర్ణులైనవారు పేరు ముందు డాక్టర్ అవే గౌరవ పదంచేర్చుకోవచ్చు. ఆసుపత్రి ఫార్మసీ, సముదాయ ఫార్మసీ, క్లినికల్ పరిశోధన, నియంత్రణ, కొత్త మందుల అభివృద్ధి, నాణ్యత నియంత్రణ లాంటి అన్ని విధాల ఫార్మసీ సేవలలో అనుభవంపై ప్రత్యేకంగా శిక్షణ వుంటుంది. ఇంటర్ శాస్త్ర విజ్ఞాన విషయాలు ఐచ్ఛికాంశాలుగా చదివిన విద్యార్థులు దీనిలో చేరవచ్చు\nఫార్మ్.డి (పోస్ట్ బాకలరేట్)\n    3 సంవత్సరాల కోర్సు. ఇది బి.ఫార్మ్ పూర్తయినవారు ఫార్మ్.డి లో 4 సంవత్సరంలో చేరటానికి అనువుగా వున్నకోర్సు.\n\n[మార్చు] వైద్యము\n\nఎమ్బిబిఎస్ \n    ఈ విద్యని మెడికల్ కౌన్సిల్ ఆఫ్ ఇండియా [5] నియంత్రిస్తుంది. చాలా రాష్ట్రీయ విద్యాలయాలు, జాతీయ విద్యాలయాలలో ఈ చదువు నేర్చుకోవచ్చు. ప్రథమ సంపర్క వైద్యునికి కావల్సిన జ్ఞానము, నిపుణతలు, నడవడిక సమకూరేటట్లుగా విద్యవిషయాలుంటాయి. 4.5 సంవత్సరాల చదువు తర్వాత ఒక సంవత్సరము ఆసుపత్రిలో శిక్షక వైద్యుడిగా పనిచేయాల్సివుంటుంది. శరీర నిర్మాణము,మానవ జీవక్రియలు,జీవరసాయన శాస్త్రం, మానవీయ శాస్త్రాలు మరియు సముదాయ ఆరోగ్యం, రోగము,సూక్ష్మజీవశాస్త్రము, మందులశాస్త్రము, నేరపరిశోధనలో సహకరించే వైద్య విషయాలు మరియు రసాయనాల విషతుల్యత, సముదాయ ఆరోగ్యం, వైద్యం, శస్త్ర చికిత్స మరియ అనుబంధ విషయాలు ఈ కోర్సులో భాగం.\nబిడిఎస్ \n    ఈ విద్యని డెంటల్ కౌన్సిల్ ఆఫ్ ఇండియా [6] నియంత్రిస్తుంది. దంత వైద్యునిగా విద్యార్థిని తయారు చేసేది ఈ బిడిఎస్ [7] కోర్సు. ఆసుపత్రి శస్త్రచికిత్స శిక్షణ (హౌస్ సర్జన్) తో కలిపి 5 సంవత్సరాలు. ఎంబిబిఎస్ లో విషయాలన్నీ దీనిలోవుంటాయి. ఇవికాక, డెంటల్ మెటీరియల్స్, ఓరల్ పాథాలజీ, ఓరల్ సర్జరీ వుంటాయి. రెండో ఏడాది నుండే ప్రయోగ అనుభవం వుంటుందిఅందుకని కోర్సు ముగిసేసరికి ఉపాధికి తయారుగా వుంటారు. నిపుణుడైన వైద్యుని దగ్గర రెండేళ్లు పనిచేస్తే చికిత్సా విధానాలపై అవగాహన కలుగుతుంది. ప్రభుత్వ కళాశాలల్లో 240 సీట్లు, ప్రైవేట్ కళాశాలల్లో 1550 సీట్లున్నాయి.(2010-11 సంవత్సరానికి).\n    జనాభాలో 90 శాతం మంది దంతసమస్యలకు లోనవ్వుతున్నారు. అయితే లక్షమందికి కూడా ఒక్క దంతవైద్యుడు లేరు. అందువలన ప్రభుత్వ ఉద్యోగమే కాక ప్రైవేటు ప్రాక్టీస్ కు అవకాశాలెక్కువ. ప్రభుత్వ ఉద్యోగాలలో ఎంబిబిఎస్ తో సమానంగా జీత భత్యాలుంటాయి.\n\n\nఇంటర్ జీవ, భౌతిక, రసాయనిక శాస్త్ర ఐచ్ఛికాంశాలతో 50 శాతం మార్కులతో ఉత్తీర్ణులైనవారిని ప్రవేశ పరీక్షల ద్వారా ఎంపిక చేస్తారు. ఆంధ్ర ప్రదేశ్ లో ఈ ప్రవేశపరీక్షని ఎమ్సెట్ అంటారు.\n[మార్చు] ఉపాధి\n\nప్రభుత్వ,ప్రైవేట్ రంగాల్లో ఉపాధి అవకాశాలు వివిధ స్థాయిలలో వున్నాయి.\n',health
'చురుకుగా, ఆరోగ్యంగా ఉండడానికి ఫిట్‌నెస్‌ ఎంతో అవసరం. ఫిట్‌నెస్‌ సరిగా లేకపోతే ఏపనీ సరిగా చేయలేము. శరీరం ఫిట్‌గా ఉంటేనే శరీరాకృతి బాగుంటుంది. మారుతున్న ఆహారపు అలవాట్లు, జీవన శైలి ప్రభావం మహిళల శరీరాకృతిపై చెడు ప్రభావాన్ని చూపిస్తోంది. క్రమం తప్పకుండా ప్రార్థన చేయడం ద్వారా ఆరోగ్యంగా, నాజూగ్గా ఉండవచ్చంటున్నారు ఫిట్‌నెస్‌ నిపుణులు. అదెలాగో చూద్దాం.\n\n    * కాసేపు ప్రార్ధనలో గడిపితే మనసు ఎంతో ప్రశాంతంగా ఉంటుంది.\n    * అలసట, ఆందోళన, నీరసాన్ని పోగొట్టి సరికొత్త ఉత్సాహాన్ని నింపుతుంది.\n    * ప్రతిరోజూ క్రమం తప్పకుండా ప్రార్థన చేసేవారికి అనారోగ్యం వచ్చే అవకాశాలు తక్కువ. ఏదైనా అనారోగ్యం బారిన పడినా త్వరగా కోలుకుంటారు.\n    * ప్రార్థన చేసే వారిలో డిప్రెషన్‌ దరిచేరదు.\n    * బిపిని తగ్గిస్తుంది.\n    * కొలెస్ట్రాల్‌ లెవల్స్‌ పెరగకుండా చూస్తుంది. దీనివల్ల శరీరంలో కొవ్వు శాతం క్రమబద్దీకరించబడుతుంది.\n    * దీనితో బరువు తగ్గుతున్న ఫీలింగ్‌ కలుగుతుంది. ఇది మీలో మరింత ఆత్మవిశ్వాసాన్ని నింపుతుంది.\n    * ప్రార్థనతో పాటు వాకింగ్‌, చిన్న చిన్న వ్యాయామాలు క్రమం తప్పకుండా చేసిచూడండి.\n    * మీ శరీరాకృతిలో వచ్చే తేడాను చూసి మీరే ఆశ్చర్యపోతారంటే అతిశయోక్తి కాదేమో!\n    * మన కోసం మరొకరున్నారనే భావన, మనకు అండగా నిలబడతారనే భావన రావడం వల్ల వ్యక్తిలో ఆందోళన తగ్గుతుంది.\n    * దీనికి వ్యాయామాన్ని జోడిస్తే మరి చురుకుదనమే కాదు మనమీద మనకున్న భరోసాతోఅందం పెరుగుతుంది.\nశాకాహారమే ఎందుకు తినాలి?\n\nకూరగాయలు తినడం వల్ల పెద్దగా ప్రయోజనం ఉండదు, మాంసాహారం తీసుకుంటేనే బలంగా ఉంటాం అనే అభిప్రాయం చాలా మందిలో ఉంటుంది. కానీ మాంసాహారం కంటే వెజిటే రియన్ డైట్‌తోనే ఎక్కువ ప్రయోజనాలున్నాయంటున్నారు పోషకాహార నిపుణులు. శాకాహారం తీసుకోవడం వల్ల కలిగే లా\nడీటాక్సిఫై : వెజిటబుల్ డైట్‌లో ఫైబర్ శాతం ఎక్కువగా ఉంటుంది. ఫైబర్ అంటే పీచుపదార్థాలు. పాలకూర, క్యాబేజీ, సొరకాయ, గుమ్మడి వంటి కూరగాయలలో పీచుపదార్ధాలు ఎక్కువగా ఉంటాయి. పీచుపదార్థాలు శరీరానికి చాలా అవసరం. మలబద్ధకం రాకుండా ఉండాలంటే తీసుకునే ఆహారంలో ఫైబర్ ఉండాల్సిందే. శరీరంలో నుంచి టాక్సిన్స్‌ను బయటకు పంపించడానికి ఈ ఫైబర్ చక్కగా ఉపయోగపడుతుంది. నాన్‌వెజ్‌లో ఫైబర్ లభించదు.\nధృడమైన ఎముకలు : మాంసాహారం ఎక్కువగా తీసుకోవడం వల్ల శరీరంలో ప్రొటీన్ శాతం పెరిగిపోతుంది. దీనివల్ల కిడ్నీలు దెబ్బతినడమే కాకుండా శరీరం కాల్షియం గ్రహించడం తగ్గిపోతుంది. ఎముకలు బలహీనంగా మారుతాయి. శాకాహారుల్లో ఇలాంటి సమస్యలు తక్కువే.\n\nకార్బోహైడ్రేట్స్ లోపం : నాన్-వెజిటేరియన్ ఆహారంలో కార్బోహైడ్రేట్స్ తక్కువగా లభిస్తాయి. శరీరానికి తగినంత కార్బోహైడ్రేట్స్ లభించనపుడు అది కెటొసిస్‌కు దారితీస్తుంది. అంటే శరీరం తనకు అవసరమైన ఎనర్జీ కోసం కొవ్వును కరిగించుకొంటుంది. అంతేకాకుండా వెజిటేరియన్ ఫుడ్‌లో ఉండే కాంప్లెక్స్ కార్బోహైడ్రేట్స్ నెమ్మదిగా జీర్ణం అవుతూ శరీరానికి అవసరమైన గ్లూకోజ్‌ను మెల్లగా అందిస్తాయి. అయితే నాన్‌వెజ్‌లో ఫ్యాట్, ప్రొటీన్స్ ఎక్కువగా ఉంటాయి. ఇవి జీర్ణం కావడానికి ఎక్కువ సమయం పడుతుంది.\nఆరోగ్యకరమైన చర్మం: బీట్‌రూట్, టమోట, గుమ్మడి, కాకరకాయ వంటి కూరగాయలు చర్మాన్ని ఆరోగ్యంగా ఉంచుతాయి. ఆపిల్స్, పియర్స్, జామకాయ లాంటి పండ్లు ఎక్కువగా తీసుకోవడం వల్ల చర్మం నిగనిగలాడుతూ ఉంటుంది. మాంసాహారం తీసుకోవడం వల్ల చర్మానికి ఎలాంటి ఉపయోగం లేదు.\n\nబరువు నియంత్రణ : కొవ్వును తగ్గించుకోవాలంటే సులభమైన మార్గం నాన్‌వెజ్‌కు దూరంగా ఉండటమే. మాంసాహారం తీసుకునే వారు బరువును తగ్గించుకోలేరు. అయితే నాన్‌వెజ్‌కు బదులుగా తృణధాన్యాలు, పప్పు దినుసులు, కూరగాయలు, నట్స్, ఫ్రూట్స్ తీసుకొంటే కొలెస్ట్రాల్ లెవెల్స్ అదుపులో ఉంటుంది. వెజిటేరియన్ డైట్ వల్ల అధిక రక్తపోటు, అధిక బరువు నియంత్రణలో ఉంటాయి.\n\nఫైటో న్యూట్రియెంట్స్ : డయాబెటిస్, క్యాన్సర్, కిడ్నీ వ్యాధులు, స్ట్రోక్, బోన్ లాస్ వంటి వ్యాధులను ఫైట్రోన్యూట్రియెంట్స్ తీసుకోవడం ద్వారా నివారించవచ్చు. ఇవి వెజిటేరియన్ డైట్‌లో మాత్రమే లభిస్తాయి. నాన్‌వెజ్ తీసుకునే వారిలో వీటికి కొరతేఉంటుంది.\nసులభంగా నమలడం : మనం తీసుకున్న ఆహారం జీర్ణం కావడం లాలాజలంతో మొదలవుతుంది. కాంప్లెక్స్ కార్బోహైడ్రేట్స్ ఉన్న ఆహారం తీసుకున్నప్పుడే ఈ ప్రక్రియ మరింత బాగా జరుగుతుంది. అంతే కాకుండా కూరగాయలతో తీసుకునే ఆహారాన్ని సులభంగా నమలవచ్చు. \n\n',health
'చిన్న వయస్సులో జుట్టు తెల్లబడటానికి ఎన్నో కారణాలుంటాయి. ఇక తెల్లబడిన జుట్టును దాచుకునే ఒకే ఒక్క మార్గం కలరింగ్. ఇకపై మరిన్ని వెంట్రుకలు తెల్లబడకుండా ఉండేందుకు ప్రయత్నించాలి. ఉసిరి ఇందుకు బాగా ఉపకరిస్తుంది.\n\nప్రతిరోజూ ఓ ఉసిరికాయ రసం తాగండి. హెన్నా పొడిలో కూడా ఉసిరిపొడిని కలుపుకోవాలి. అయితే హెన్నా తెల్లజుట్టును రెడ్డిష్ బ్రౌన్‌గా మార్చుతుంది. రెండు మూడు కప్పుల నీటిలో గుప్పెడు ఎండు ఉసిరికాయలు నానబెట్టి మరునాటి ఉదయం వడకట్టి, కాయల గుజ్జు రుబ్బి హెన్నా పొడిలో కలుపుకోవాలి.\n\nనిమ్మరసం, కాఫీ పొడి నాలుగేసి టీ స్పూన్లు, పచ్చి గుడ్డుసొన, రెండు టీస్పూన్ల నూనె, వడగట్టిన ఉసిరి రసం కలిపి చక్కని పేస్ట్ తయారు చేసి రెండు మూడు గంటలు అలాగే నాననిచ్చి జుట్టుకు అప్లయ్ చేయాలి. కనీసం రెండు గంటలసేపుంచి కడిగేయాలి.\nనిమ్మకాయ పేరు చెప్పగానే నోట్లో నీళ్లు ఊరుతాయి కదూ! రుచికి పుల్లగా ఉన్నా ఇది మన శరీరానికి చేసే మేలు అంతా ఇంతా కాదండోయ్. మన శరీరానికి ఒక రోజు మొత్తానికి కావాల్సిన సి-విటమిన్‌ను నిమ్మ అందిస్తుంది. నిమ్మ చేసే మేలు ఏమిటో కాస్త తెలుసుకుందామా...!!\n\nనిమ్మరసాన్ని చెంచాలో తీసుకొని దానిలో కాసింత ఉప్పుని కలిపి తీసుకుంటే వికారం తగ్గుతుంది.\n\nఅధిక బరువుతో బాదపడేవాళ్లు పరగడుపున నిమ్మరసం, తేనె కలిపి అందులో కొద్దిగా నీళ్లు కలుపుకుని ఈ మిశ్రమాన్ని ప్రతిరోజూ తాగుతుంటే శరీరం బరువు తగ్గుముఖం పడుతుంది.\n\nనిమ్మరసం తాగినా...నిమ్మతో చేసిన ఆహారపదార్థాలు తిన్నా...చాలాసేపటి వరకు ఆకలిగా అనిపించదు.\n\nమీకీ విషయం తెలుసా.. నిరాహారదీక్ష విరమించేటప్పుడు కూడా నిమ్మరసం ఇచ్చి దీక్ష విరమింపజేస్తారు. ఎందుకంటే ఖాళీకడుపులో గ్యాస్‌ చేరుకుని ఒక్కసారిగా ఏదైనా ఆహారపదార్థం తిన్నా...వెంటనే వాంతి అయిపోతుంది. ఒక్క నిమ్మరసం మాత్రమే శరీరం హరాయించుకుంటుంది.\n\nతల స్నానం చేసే ముందు నిమ్మరసం కలిపిన నీటితో స్నానంచేస్తే కురులు నల్లగా మెరుస్తాయి.\n\nముల్తానామట్టిలో నిమ్మరసాన్ని కలిపి మిశ్రమాన్ని ముఖానికి పట్టించి ఆరాక కడిగిస్తే ముఖం నిగనిగలాడుతుంది.\n\nనిమ్మరసానికి జిడ్డు తొలగించే స్వభావం ఎక్కువ కాబట్టి నిమ్మరసాన్ని ముఖానికి పట్టించి ఐదు నిమిషాల తర్వాత చల్లటి నీళ్లతో కడిగితే ముఖంమీద జిడ్డు తొలగి ఎల్లప్పుడూ తాజాగా ఉంటుంది.\n\nనిమ్మరసాన్ని పెరుగులో కలిపిన మిశ్రమాన్ని చర్మానికి పట్టించి స్నానం చేస్తే మేనిఛాయ పెరుగుతుంది.\n\nకంటికింద ఉన్న నల్లటి వలయాలు తగ్గాలంటే దూదితో నిమ్మరసాన్ని అద్ది మునివేళ్లతో సున్నితంగా మర్ధనచేయాలి. వారం పాటు ఇలాచేస్తే కళ్లచుట్టూ కనిపించే నల్లని వలయాలు నెమ్మదిగా కనుమరుగవుతాయి.\n\nఎండబెట్టిన నిమ్మను మెత్తని పొడిగా చేసుకొని సున్నిపిండితో కలిపి స్నానం చేస్తే చర్మంమీది మృతకణాలన్నీ తొలగిపోతాయి.\n',health
'ప్రస్తుత సంక్లిష్ట జీవనవిధానంలో చాలామంది ఒత్తిడికి లోనవుతున్నారు. ఆదుర్దా, ఒత్తిడి అనేవి ప్రతి ఒక్కరిలోనూ వెలుగు చూస్తున్నాయి. అందువల్ల చాలామంది ఉద్యోగస్తులు తరచూ అనారోగ్యానికి గురవుతున్నారు. ముఖ్యంగా వీరిలో అజీర్ణం, గ్యాస్, ఎసిడిటీ, మలబద్ధకం వంటి జీర్ణమండల సమస్యలు తలెత్తుతున్నాయి. ఇటువంటి సమస్యలతో బాధపడేవారికి యోగసనాలు చాలా ఉపకరిస్తాయంటున్నారు వైద్యులు. అందులో ముఖ్యమైనది ఉత్థాన పాదాసనం.\n\nఉత్థాన పాదాసనం ఎలా వేయాలి:\nఒక చాపపై వెల్లకిలా పడుకోవాలి\nపల్చటి తలగడపై తల ఆన్చాలి\nకాళ్లను నిటారుగా నేలబారుగా చాచాలి\nమొదట ఒక కాలిని ఎత్తి ఆ తర్వాత రెండో కాలినీ ఎత్తుతూ క్రమంగా రెండు కాళ్లనూ ఎత్తాలి.\nఇలా చేసినపుడు నడుము నేలకు తగులుతూ ఉండటంతోపాటు కాళ్లు నిటారుగా ఉండాలి\nఅరచేతులు నేలకు ఆనించాలి\nఈ స్థితిలో 10 సెకన్లపాటు మామూలు శ్వాసక్రియ జరపాలి.\nనిశ్వాసక్రియ జరుపుతూ కాళ్లను నెమ్మదిగా నేలకు ఆన్చాలి.\nయథాస్థితికి రావాలి.\nఅనుభవజ్ఞుల సలహాతో ఈ ప్రక్రియ 12సార్లు వరకూ చేయవచ్చు.\n\nఉపయోగాలు:\nజీర్ణాశయంలోని ఆమ్లాధిక్యత తగ్గుతుంది.\nపొత్తికడుపుకు సంబంధించిన రోగాలు నివారణ అవుతాయి.\nమలబద్ధకం కూడా నివారించబడుతుంది.\n\nసూర్యనమస్కారం అనేది పలుయోగాసనాల మేలు కలయిక. ఈ ఆసనాన్ని ఏ వయస్సులోని వారైనా వేయవచ్చు. దీని వలన శారీరకంగానూ, మానసికంగానూ ఉపయోగంగా ఉంటుంది. సూర్యనమస్కారం 12 ఆసనాలతో కలసి ఉంటుంది.\n\nఆసనం వేయు పద్ధతి\nనిలబడిన స్థితిలో కాళ్ళను పరస్పరం దగ్గరకు తీసుకు రావాలి. భుజాలను చక్కగా పైకి తీసుకు రావాలి. తలకుపైకి తీసుకు వచ్చిన అరచేతులను కలపాలి. ఆలాగే ముఖం ఎదుటకు తీసుకువచ్చి నమస్కారం చేసే స్థితికి రావాలి. కలిపిన చేతులు ఛాతీ వద్ద ఉండేలా చూసుకోవాలి.\n\nగాలిపీల్చుకుంటూ భుజాలను పైకి తీసుకురావాలి. చెవులను తాకుతూ ఉండాలి. మెల్లగా చేతులను వెనకవైపుకు తీసుకురావాలి. వీలైనంతగా తలను వెనక్కు వంచాలి.\n\nమెల్లగా గాలి వదులుతూ ముందుకు వంగాలి. చేతులను సమాంతరంగా ఉంచుతూ నేలను తాకాలి. ఈ సమయంలో తల మోకాలిని తాకుతూ ఉండేంతవరకూ తీసుకురావాలి. ఈ స్థితిలో కొన్నిసెకనులు అలాగే ఉండాలి. దీనినే పాద పశ్చమోత్తాసనం అంటారు.\n\nగాలి పీల్చుతూ కుడికాలును వెనక్కు తీసుకురావాలి. వీలైనంత వెనక్కు ఉండేలా చూడాలి. ఈ స్థితిలో తలపైకెత్తాలి. కొన్ని సెకనలు ఈ స్థితిలో ఉండాలి.\n\nమెల్లగా గాలి వదులుతూ అదే విధంగా ఎడమ కాలిని వెనక్కు తీసుకురావాలి. పాదాలు రెండూ పక్కపక్కన ఉండేలా చూడాలి. భజాలు చక్కగా ఉండేలా చూసుకోవాలి. ఇప్పుడు శరీరం బాణం విల్లు ఆకారంలో ఉంటుంది.\n\tWD\nమెల్లగా గాలి వదులుతూ శరీరాన్ని నేలను తాకించాలి. మోకాళ్లు, అరచేతులు, ఛాతీ, నుదురు నేలను తాకుతూ ఉండాలి. అప్పుడు గాలిని మెల్లగా వదిలివేయాలి.\n\nమళ్లీ మెల్లగా గాలి పీల్చుకుంటూ తలను వీలైనంత వెనుకకు వంచాలి. దాదాపు నడుము వరకూ శరీరాన్ని వెనక్కు వంచాలి. దీనిని భుజంగాసనం అంటారు.\n\nమెల్లగా గాలి వదులుతూ తుంటి, తలను భుజాలతో సమాంతరంగా ఉండేలా పైకి తీసుకురావాలి. ఇప్పుడు మళ్ళీ పైభాగానికి విల్లులా కనిపిస్తుంది.\n\nమెల్లగా గాలి పీల్చుకుంటూ కుడికాలిని ముందుకు తీసుకురావాలి. చేతులు సమాంతరంగా ఉంచుతూ తలపైకెత్తాలి. మెల్లగా గాలిబయటకు వదులుతూ కుడికాలును కూడా ఇదేవిధంగా ముందుకు తీసుకురావాలి. పాదాలు, చేతులను సమాంతరంగా తీసుకువస్తూ తల మోకాళ్ళను తాకేలా చూడాలి.\n\nమెల్లగా గాలి వదులుతూ భుజాలను పైకి లేపాలి. మెల్లగా తల వెనుకకు వంచాలి. తిరిగి నమస్కార స్థితిలోకి రావాలి. తరువాత మొదటి స్థితికి చేరుకోవాలి. ఇంతటితో ఒక రౌండ్ పూర్తవుతుంది. తిరిగి ఈ ఆసనాన్ని మళ్ళీ వేయాలి.\n\nజాగ్రత్తలు\nతుంటి జారినవారు, వెన్ను నొప్పి ఉన్నవారు ఈ ఆసనాలు వేయకపోవడం మంచిది. వారు ఒకవేళ ఆసనాన్ని వేయాలనుకుంటే వైద్యుల సలహాలు తీసుకోవడం మంచిది.\n\nఉపయోగాలు\nజీర్ణావయవాలు ఉత్తేజితమవుతాయి. చాలా చురుకుగా పనిచేస్తాయి. ఫలితంగా జీర్ణశక్తి బాగా పెరుగుతుంది. చర్మంలో ఉన్న అసమానతలు, సమస్యలు తొలగిపోతాయి. చర్మం తాజాదనాన్ని సంతరించుకుంటుంది. వెన్నుపూసకు మరింత మేలు జరుగుతుంది.\n',health
'పుదీనా, మిరియాలు, ఇంగువ, ఉప్పు, జిలకర, ఎండుద్రాక్ష, ఖర్జూరకాయలను కలిపి చట్నీలా తయారుచేసుకోండి. ఈ చట్నీని వాడితే ఉదరానికి సంబంధించిన వ్యాధులుంటే వెంటనే నయమౌతుంది. ఇది అన్నంలో కలిపి తింటే రుచికరంగా ఉంటుంది. ఆకలి వేయకుండా ఉంటే లేదా భోజనం రుచించకుంటేకూడా ఈ చట్నీని ఆహారంగా తీసుకుంటే ఆకలి బాగా వేస్తుందంటున్నారు ఆయుర్వేద వైద్యులు.\n\n** దగ్గుతో బాధపడుతుంటే పుదీనా మరియు అల్లం రసంలో కాసింత తేనె కలుపుకుని సేవిస్తే దగ్గు మటుమాయమౌతుంది.\n\n** తరచూ వెక్కిళ్ళు వస్తుంటే పుదీనాలో చక్కెర కలుపుకుని మెల్లగా నమలండి. కాసేపటికి వెక్కిళ్ళు తగ్గిపోతాయి.\n\n** ఒకవేళ టాన్సిల్స్‌తో బాధపడేవారు పుదీనా రసంలో నీటిని కలిపి గరగరలాడిస్తే ఉపశమనం కలుగుతుంది.\n\n** పగలంతా బయట తిరిగేవారు అరికాళ్లలో మంటలున్నాయని తరచూ ఫిర్యాదు చేస్తుంటారు. దీనికిగాను పుదీనాను రుబ్బిన తర్వాత ఫ్రిజ్‌లో ఉంచండి. ఫ్రిజ్‌లోనుంచి తీసిన ఆ పేస్ట్‌ను అరికాళ్ళకు పూయండి. ఇలాచేస్తే ఉపశమనం కలుగుతుంది.\n\n** పచ్చి లేదా ఎండిపోయిన పుదీనాను మజ్జిగ, పెరుగు, పచ్చి మామిడికాయ ముక్కతో కలిపి సేవిస్తే కడుపులో ఏర్పడే మంటను దూరం చేయవచ్చు.\n\n** విషపూరితమైన క్రిమికీటకాలు కుట్టినప్పుడు ఆ ప్రాంతంలో పుదీనారసం పూస్తే ఫలితం ఉంటుంది. పుదీనాఆకులను నమిలితేకూడా ఉపశమనం కలుగుతుందంటున్నారు ఆయుర్వేద వైద్యులు.\n\n** ముఖంపై మొటిమలు లేదా మచ్చలుంటే మార్కెట్లో లభించే విలువైన క్రీములకన్నా పుదీనారసాన్ని పూస్తే ఉపశమనం కలుగుతుంది. పుదీనాఆకులను రుబ్బి ఇందులో కాసింత రోజ్‌వాటర్ మరియు నిమ్మకాయరసం కలుపుకోండి.\n\nముఖం కడుక్కుని నిద్రపోయేముందు ఈ పేస్ట్‌ను ముఖానికి పూయండి. ఎండిపోయిన తర్వాత చల్లటినీటితో ముఖాన్ని కడిగేయండి. నియమానుసారం ఇలా రెండు-మూడు వారాలపాటు చేస్తే ముఖంపై మొటిమలు, మచ్చలుంటే తొలగిపోయి ముఖారవిందం వికసిస్తుందంటున్నారు ఆయుర్వేద వైద్యులు. \n',health
'హోమియోపతి వైద్యానికి వ్యతిరేకంగా ఎన్నో విమర్శలు వస్తున్నా, దానికి ప్రజల నుంచి మంచి ఆదరణ లభిస్తోంది. అల్లోపతి వైద్యం ఆకాశాన్నంటుతున్న ఈ రోజల్లో పేదవారికి హోమియోపతి వరంలా మారింది. దీనికి శాస్త్రీయత లేదని ఎప్పటి నుంచో వాదనలు వినిపిస్తున్నాయి. నాడి పట్టకుండా వేలాది రూపాయిలు ఫీజులుగా గుంజుతున్న డాక్టర్లున్న ఈ రోజుల్లో సగటు రోగికి హోమియో వైద్యం దివ్యమార్గంగా మారింది.\n\nహోమియో వైద్యం రెండున్నర శతాబ్దాల కాలంగా ఎన్నెన్నో ఒడిదుడుకులను ఎదుర్కుని నిలబడుతోంది. ఇందుకు అనేక కారణాలున్నాయి. హోమియోపతీ వైద్యం, మందులు బాగా చౌకగా లభించడం ప్రముఖమైంది. అల్లోపతి, ఆయుర్వేదం మందులతో పోల్చి చూసినప్పుడు ఈ వైద్యం భారతదేశంలో చౌకే. కనుక పేదవారు ఆకర్షితులవుతున్నారు.\n\nఅల్లోపతి మందుల తరహాలోనే మంచి ఫలితాలను ఇస్తున్నాయి. హోమియో వైద్యం,మందుల వలన శాశ్వత, తాత్కాలిక ఫలితాలు లభిస్తున్నాయి. హోమియోపతీ మందులు వలన ఎటువంటి హాని లేదు. మందు మారినా ఫలితం దక్కదు. అంతేగాని ఎటువంటి సైడ్ ఎఫ్టెక్ట్స్ ఉండదు.\n\nహోమియోపతి మందులు రసాయనాలు ఉండవు. ప్రకృతిలో దొరికే పదార్థాలు తయారు చేసినవే. హోమియో మందులు బయట లక్షణాలకి మూల హేతువు మీద పని చేస్తాయి. వచ్చిన జ్వరానికి కారణమైన హేతువులపా మందులు పని చేస్తాయి. లాభించే కారణాల వల్ల ఆదరణ పెరుగుతోంది. \nమాత్రలు, సూదులు... శస్త్ర చికత్సలతో జనం కాస్త విసెగెత్తిన సూచనలు కనిపిస్తున్నాయి. సాధారణంగా చిన్న నలత చేసినా అల్లోపతి డాక్టర్ల వద్దకు పరుగులు పెట్టావారు. హోమియో వైద్యాలయాలు వెలవెలబోయేవి. కానీ ఈ మధ్య కాలంలో ఆ వైద్యాలయాలు కూడా కాస్తంత రష్‌గానే కనిపిస్తున్నాయి.\n\nఆదరణ పెరిగిన ఈ వైద్యం చరిత్ర వివరాలు ఏమిటో చూద్దాం రండీ. ప్రపంచవ్యాప్తంగా ప్రాచుర్యంలో ఉన్న వైద్య పద్ధతులలో హోమియోపతి కూడా ఒకటి. ప్రత్యేకించి భారతదేశంలో మంచి ఆదరణ కనిపిస్తోంది. మిగిలిన దేశాలలో మరెక్కడా పెద్దగా పట్టు లేదు. ఇంతగా ఈ పద్ధతి దరిదాపు రెండు వందల ఏళ్ళబట్టీ వాడుకలో ఉంది.\n\nఅయినా దీనిపై అపవాదు ఉండనే ఉన్నాయి. అందుకే వెనుకవరుసలోనే నిలిచింది. ఎటువంటి కాలుష్యం లేకుండా జరిపే ఈ విదానం వాస్తవానికి మంచి ఉపయోగం ఉంది. శాస్త్రీయమైన పునాదులు లేవనే నిందను హోమియో విధానం ఇప్పటికీ మోస్తోంది. వ్యాధి నయమైన వారి సంఘటనలు నిందలకు సవాలుగా నిలుస్తున్నాయి.\n\nహోమియోపతీ అన్నది హోమోయిస్, పేథోస్ అనే రెండు గ్రీకు మాటల నుంచి పుట్టింది. ఈ రెండు మాటలను కలిపి హోమియోపతీ అన్నారు. ఒక పదార్థం ఏ బాధని కలిగిస్తుందో అదే పదార్ధాన్ని దానికి మందుగా వాడాలి అన్నది హోమియోపతీ మూల సూత్రం. 1755-1843 నాటి సేమ్యూల్ హానిమాన్ అనే జెర్మనీ దేశపు వైద్యుడు ఈ వైద్యపద్ధతిని కనిపెట్టారు.\n\nఆ రోజుల్లో వైద్యం అంటే నాటు పద్దతి. రోగానికి కారణం మలినపు రక్తం అనే నమ్మకంతో రోగి రక్తనాళాలని కోసి రక్తం ఓడ్చేసేవారు. దేహనిర్మాణశాస్త్రం, రోగనిర్ణయశాస్త్రం, రసాయనశాస్త్రం అప్పటికి ఇంకా బాగా పుంజుకోలేదు. కనుక అప్పటి వైద్య విధానాలలో హానిమాన్ కి లోపాలు కనిపించటం సహజం. ఈ లోపాలని సవరించటానికి ఆయన ఒక కొత్త పద్ధతిని కనిపెట్టాడు.\n\nఅయితే అల్లోపతి ఎదుట హోమియోపతీ దెబ్బతింటూనే వస్తోంది. ఎన్నో ఆటుపోట్లను ఇప్పటికీ ఎదుర్కుంటూనే ఉంది. ఇప్పుడిప్పుడే కాస్తంత తేరుకుని జనం మన్ననలు పొందుతోంది. చేదు మాత్రలను మింగడానికి తిరస్కరించే పిల్లల కోసమో జనం హోమియో వైద్యుల గడప తొక్కుతున్నారు. \n',health
'ఆరోగ్యము  ఓ నానుడి : ఆరోగ్యమే మహాభాగ్యము\n\nమనిషి - శారీరకంగాను, మానసికంగాను, సామజికంగాను, ఆర్దికంగాను, తను ఉన్న పరిసరాలలో హాయిగా జీవించడాన్ని ఆరోగ్యము అందురు . ఆరోగ్యము మనిషి ప్రాధమిక హక్కు. ప్రతి ఒక్కరూ ఆరోగ్యముగా ఉండాలి , ఆరోగ్యముగా ఉండడానికి ప్రయత్నించాలి , మంచి ఆరోగ్య పరిసరాలను కల్పిణ్చుకోవాలి. ఆరోగ్యముగా ఉండమని ఇతరులకు సలహా ఇవ్వాలి .\n\nఆరోగ్యవంతుడి శారీరక లక్షణాలు\n\n    * బరువు (వయస్సు ప్రకారం) :\n    * శారీరక ఉష్ణోగ్రత :\n    * గుండె లయ (హార్ట్ బీట్) :\n    * నాడీ లయ (పల్స్ రేట్) :\n    * రక్తపోటు (బ్లడ్ ప్రెషర్) :\n    * మూల జీవక్రియ రేటు (బేసల్ మెటబాలిక్ రేటు) :\n\nవిషయ సూచిక\n[దాచు]\n\n    * 1 ఆరోగ్యం కొరకు తీసుకోవలసిన జాగ్రత్తలు\n      పౌష్టికాహారం\n    * 2 అనారోగ్యము\n    * 3 ఇవీ చూడండి\n    * 4 వనరులు\n\n[మార్చు] ఆరోగ్యం కొరకు తీసుకోవలసిన జాగ్రత్తలు\n[మార్చు] పౌష్టికాహారం\n\n    * పౌష్టికాహారం :\n    * సమతుల్యాహారం :\n    * శారీరక వ్యాయామం :\n    * మానసిక వ్యాయామం :\n    * ధ్యానం :\n\n[మార్చు] అనారోగ్యము\n\nమనిషి - శారీరకంగాను, మానసికంగాను, సామజికంగాను, ఆర్దికంగాను, స్వల్పం గా మార్పును తన జీవన-పరిష్థితులలో గమనిస్తే దానిని వ్యాధి లేక అనారోగ్యము  అని నిర్వచించవచ్చు .\n',health
'ముఖాన్ని అందవిహీనంగా మార్చేవాటిలో బ్లాక్‌హెడ్స్ ప్రధానమైనవి. సెబాషియస్ అనే గ్రంథి నూనె పదార్థాన్ని(సెబమ్) అధికంగా విడుదల చేయడం వల్ల ఇవి ఏర్పడతాయి. చర్మానికి రంగునిచ్చే పిగ్మెంట్ ఎక్కువైనా ఈ సమస్య వస్తుంది. వెంటనే తగిన చికిత్స తీసుకుంటే వీటిని నివారించుకోవడమే కాకుండా అందాన్ని కాపాడుకోవచ్చు.\n\nకారణాలు\n* చర్మంలో జీవక్రియలు సక్రమంగా జరగడానికి వీలుగా సెబాషియస్ గ్రంథి నూనె పదార్థాన్ని విడుదల చేస్తుంది. ఈ నూనె ఉత్పత్తి ఎక్కువైనప్పడు దానికి చర్మంలోని మలిన పదార్థాలు కూడా తోడయ్యి బ్లాక్‌హెడ్స్, వైట్‌హెడ్స్‌గా ఏర్పడతాయి.\n* చర్మంలో బ్లాక్‌హెడ్స్ ఏర్పడడానికి దుమ్ముకూడా ఒక కారణం. చర్మంలో పేరుకున్న దుమ్ము కారణంగా బ్యాక్టీరియా వృద్ధి చెందుతుంది. దీనికి నూనెకూడా జత కావడంతో బ్లాక్‌హెడ్స్ ఏర్పడతాయి. .\nట బ్లాక్‌హెడ్స్‌ను ఎట్టిపరిస్థితుల్లోనూ గిల్లకూడదు. దీనివల్ల పరిస్థితి మరింత విషమిస్తుంది. గిల్లడం వల్ల చర్మంపై ఉన్న బ్యాక్టీరియా చర్మంలోపలికి చొచ్చుకుపోయి మరింత హాని చేస్తుంది.\n\nనివారణ చిట్కాలు\n* ముల్లంగి విత్తనాలను పేస్ట్‌లాచేసుకుని దాన్ని నీళ్లతో కలిపి ముఖానికి రాసుకోవాలి. 15 నిమిషాలపాటు ఆరనిచ్చి తర్వాత గోరువెచ్చటి నీటితో కడిగేయాలి. *మూడు నాలుగు కప్పుల నీటిని వేడిచేసి వాటికి రెండు టీ స్పూన్ల సోడా బైకార్బోనేట్ కలపాలి. ఓ టవల్‌ను ఈ నీటిలో ముంచి ముఖంపై ఉంచుకోవాలి. ఇలా ఐదారుసార్లు చేయాలి. ఇప్పుడు ఒక స్పూన్ పెరుగులో ఒక టీ స్పూన్ బియ్యం పిండిని కలుపుకుని బ్లాక్‌హెడ్స్ ఉన్నచోట రుద్దుకోవాలి. ఆరిన తర్వాత చల్లటి నీటితో కడిగే స్తేసరి.\n\n* గంధపు చెక్క పొడికి రోజ్‌వాటర్ కలిపి ఆ పేస్ట్‌తో ముఖానికి ప్యాక్ వేసుకోవాలి. ఆరిన తర్వాత చల్లటి నీటితో కడిగేయాలి. ఈ విధంగా చేయడం వల్ల బ్లాక్‌హెడ్స్ త గ్గడంతోపాటు చర్మం చల్లగా ఉంటుంది.\n*నాలుగు టేబుల్ స్పూన్ల బేకింగ్‌సోడాకు ఒక టీ స్పూన్ డెడ్‌సీ సాల్ట్, రెండు స్పూన్ల నీటిని కలుపుకోవాలి. దీంతో చర్మాన్ని రుద్దుకుంటే మంచి ఫలితం ఉంటుంది. * ఓట్‌మీల్ పౌడర్‌కు రోజ్‌వాటర్ కలుపుకుని ఆ పేస్ట్‌ను వేళ్లతో ముఖానికి రాసుకోవాలి. పదిహేను నిమిషాల తర్వాత చల్లటి నీటితో కడుక్కుంటే సరిపోతుంది.\n* సాధారణ చర్మతత్వం ఉన్నవారు ముల్తానీ మట్టికి రోజ్ వాటర్ కలుపుకుని చర్మంపై రాసుకోవాలి. దీనివల్ల బ్లాక్‌హెడ్స్ తగ్గిపోవడమే కాకుండా చర్మం నున్నగా అవుతుంది.\n* మెంతి ఆకులను పేస్ట్‌లా దాన్ని చర్మంపై రాసుకోవాలి. 15 నిమిషాల తర్వాత గోరువెచ్చటి నీటితో కడిగేయాలి. ప్రతిరాత్రి పడుకునే మందు ఇలా చేస్తే కొన్ని రోజుల్లోనే బ్లాక్‌హెడ్స్ తగ్గిపోతాయి. .\nట పెరుగులో నల్లమిరియాల పొడివేసి బాగా కలిపి దాన్ని ముఖానికి రాసుకోవాలి. పదిహేను నిమిషాల తర్వాత చల్లటి నీటితో కడుక్కుంటే సరిపోతుంది.\n* తాజా కొత్తిమీర ఆకుల నుంచి తీసిన రసం ఓ టేబుల్‌స్పూన్, పసుపు అర టీ స్పూన్ తీసుకుని ఈ మిశ్రమాన్ని పడుకునే ముందు రాసుకోవాలి. ఉదయం లేచిన వెంటనే కడుక్కోవాలి. ఇలా ఓ వారం చేస్తే మంచి ఫలితాలు కన్పిస్తాయి.\n* ద్రాక్షపండ్ల గుజ్జును బ్లాక్‌హెడ్స్ ఉన్న ప్రాంతంలో రాసుకోవాలి. ఆరిన తర్వాత గోరువెచ్చటి నీటితో కడుక్కుంటే సరిపోతుంది.\n* ఒక టేబుల్ స్పూన్ నిమ్మరసాన్ని, ఒక టేబుల్ స్పూన్ దాల్చినచెక్క పొడిని కలుపుకుని పడుకునే ముందు ముఖానికి రాసుకుని ఉదయాన్నే కడిగేసుకుంటే మంచి ఫలితం ఉంటుంది.\n* ఓ పావు కప్పు వేడినీటిలో ఒక టేబుల్ స్పూన్ ఎప్సమ్ సాల్ట్, మూడు చుక్కల అయోడిన్ వేసి చల్లారేవరకు అలానే ఉంచాలి. తర్వాత ఆ మిశ్రమంలో దూదిని ముంచి బ్లాక్‌హెడ్స్‌పై రాసుకోవాలి.\n* పొట్లకాయ గుజ్జును ముఖానికి రాసుకోవడంవల్ల మొటిమలు, ముడతలు, వైట్‌హెడ్స్, బ్లాక్‌హెడ్స్ రాకుండా ఉంటాయి. \n',health
'గోదారొడ్డున తీసిన అందమైన తెలుగు సినిమాల్లో \'రుక్మిణి\' ఒకటి. చిన్న కథకి చక్కటి స్క్రీన్ ప్లే, శ్రావ్యమైన సంగీతం, బహు సుందరమైన లొకేషన్లూ జతపడ్డాయి. ఆదర్శ చిత్రాలయ పతాకంపై జొన్నాడ రమణమూర్తి పద్నాలుగేళ్ళ క్రితం నిర్మించిన ఈ సినిమాకి కథ, స్క్రీన్ప్లే, దర్శకత్వ బాధ్యతలని నిర్వహించింది రీమేక్ సినిమాలతో ఎక్కువ పేరు తెచ్చుకున్న తెలుగు దర్శకుడు రవిరాజా పినిశెట్టి.\n\nఅప్పటికే తెలుగు ప్రేక్షకులకి పరిచయమైన వినీత్ కథానాయకుడు కాగా, అలనాటి అందాల తార మంజుల కూతురు ప్రీత (ఈ సినిమా తర్వాత రుక్మిణి గా మారింది) కథానాయిక పాత్రనూ, చిన్న కూతురు శ్రీదేవి (తర్వాతి కాలంలో హీరోయిన్) బాలనటిగా సహాయ పాత్రనీ పోషించారు. ఈ అమ్మాయిలిద్దరి నిజ జనకుడు విజయకుమార్ రుక్మిణి తండ్రి దొరబాబుగా, చిరంజీవి సోదరుడు నాగబాబు రుక్మిణి మేనమామ బండబాబుగానూ చేశారు. దాసరి నారాయణరావు ప్రత్యేక అతిదిపాత్రలో కనిపించారు.\n\nగోదావరి తీరంలో ఉన్నఅందమైన పల్లెటూరు దొడ్డిపట్ల. ఈ లంక గ్రామాన్ని మిగిలిన ప్రపంచంతో కలిపే ప్రయాణ సాధనం పడవ మాత్రమే. ఆ ఊరి పెద్ద మనిషి, భూస్వామి దొరబాబు. అతని కూతురు రుక్మిణి చిన్నప్పుడే తల్లిని పోగొట్టుకుని నాయనమ్మ పెంపకంలో పెరుగుతూ ఉంటుంది. స్నేహానికి ప్రాణమిస్తాడు దొరబాబు. ఇతని స్నేహితుడు గోవిందరావు (వంకాయల) బొంబాయిలో పెద్ద వ్యాపారం చేస్తూ ఉంటాడు. అతని కొడుకు కిరణ్ (దూరదర్శన్ కోసం కే.ఎస్. రామారావు తీసిన \'వెన్నెల్లో ఆడపిల్ల\' సీరియల్లో రేవంత్ పాత్రధారి సాయికృష్ణ) కి రుక్మిణినిచ్చి పెళ్లి చేయాలని స్నేహితులిద్దరూ అనుకుంటారు.\n\nసకలగుణాభిరాముడైన కిరణ్ బొంబాయిలో ఓ ఐదారుగురు అమ్మాయిలని ఏకకాలంలో ప్రేమిస్తూ, జీవితాన్ని ఎంజాయ్ చేస్తూ ఉంటాడు. ఆ పల్లెటూరి పెళ్లి సంబంధం తప్పించుకోడానికి, తండ్రికి తెలియకుండా తన స్నేహితుడూ, మంచివాడూ అయిన రవి (వినీత్) ని దొడ్డిపట్ల పంపుతాడు, పెళ్ళిచూపులకి. అమ్మాయిని చూసి వచ్చేయమనీ, తను తన తండ్రికి అమ్మాయి నచ్చలేదని చెబుతాననీ, ఈ ఒక్క సాయం చేసి పెట్టమనీ రవిని బతిమాలి ఒప్పిస్తాడు.\n\nపల్లెటూరికి వచ్చిన రవి రుక్మిణితో తొలిచూపులోనే ప్రేమలో పడిపోవడం, రుక్మిణి కూడా అతనితో ప్రేమలో పడ్డాక అప్పటివరకూ దాచిన తన రహస్యాన్ని ఆమెకి చెప్పేయడం, ఇంతలోనే రుక్మిణి ఆస్తికోసం తన మనసు మార్చుకుని తండ్రిలో కలిసి కిరణ్ ఆ పల్లెటూరికి వచ్చి పెళ్లికి సిద్ధ పడడంతో కథ చకచకా సాగి కొన్ని కొన్ని నాటకీయ పరిణామాల తర్వాత రవి-రుక్మిణి ఏకమవడంతో సుఖాంతమవుతుంది. సినిమా చూడగానే మొదట ఆకట్టుకునేది రాం పినిశెట్టి ఫోటోగ్రఫి. అందమైన గోదారినీ, లంకనీ, అక్కడి తోటలనీ, పొలాల్నీ అంతే అందంగా తెరకెక్కించాడు.\n\nతర్వాత చెప్పుకోవాల్సింది సంగీతం. విద్యాసాగర్ సంగీత సారధ్యంలో సిరివెన్నెల రచించిన పాటలన్నీ దాదాపుగా మళ్ళీ మళ్ళీ వినాలనిపించేవే. అన్ని పాటలూ బాగున్నా \'గోదారి రేవులోన..\' పాట నాక్కొంచం ఎక్కువ ఇష్టం. మిగిలిన వాటిలో \'ఉన్న మాట విన్నవించుకుంటా\' ఎక్కడో విన్న బాణీలా అనిపించింది. \'బాగున్నావే..\' పాట చిత్రీకరణ కే. రాఘవేంద్ర రావు శైలిలో సాగుతుంది. \'సరిగమపదని\' పాట శైలిలో ఆ తర్వాత చాలా చాలా పాటలు చిత్రించారు, ముఖ్యంగా ఎస్.ఏ. రాజ్ కుమార్ సంగీతంలో వచ్చిన పాటలు. విద్యాసాగర్ పాడిన \'ప్రేమా ప్రేమా చెప్పమ్మా..\' పాటని దాసరిపై చిత్రించారు. \'శివశివ మూర్తివి గణనాధా\' పాటలో నాగబాబు కూడా స్టెప్పులేశారు.\n\nనేనీ సినిమా థియేటర్లో చూడడానికి వెళ్ళినప్పుడు, \'ఇప్పుడే మొదలైంది సార్\' అన్న గేట్ కీపర్ మాటనమ్మి టికెట్ తీసుకుని లోపలి వెళ్లాను. అప్పటికి తెరమీద వినీత్ గోదారిమీద పడవలో ప్రయాణిస్తూ \'నాయనా క్షేమమా అన్నది ఈ ఊరు\' అని పాడుకుంటున్నాడు. సినిమా హాయిగా సాగిపోతూ ఉండగా, ఉన్నట్టుండి సెకండాఫ్ లో దాసరి ముస్సలి గెటప్ లో ప్రత్యక్షమై \'ప్రేమా ప్రేమా చెప్పమ్మా..\' అని పాటందుకోగానే ఒక్కసారి ఉలిక్కి పడ్డాను. రెండో సారి చూసినప్పుడు అర్ధమైన విషయం ఏమిటంటే, సినిమా మొదలయ్యేదే దాసరి పోషించిన రచయిత పాత్రమీద.\n\nఆ మహా రచయిత అంతరించిపోతున్న తెలుగు సంస్కృతీ సంప్రదాయాల గురించి తగుమాత్రం ఉపన్యసించి, \'రుక్మిణి\' కథ రాయడానికి పూనుకుంటాడన్న మాట. ఒక పాటతో సహా అరగంట సినిమా అయ్యాక నేను మొదటిసారి చూసినప్పుడు మొదలెట్టిన సన్నివేశం వచ్చింది. అలా \'గేట్ కీపర్ మాట నమ్మరాదు\' అనే నీతిని మరోసారి తెలుసుకున్నాను. వినీత్, రుక్మిణి బాగా చేశారు. రుక్మిణి కన్నా శ్రీదేవి ఎక్కువ మార్కులు కొట్టేసింది అప్పట్లో. బండబాబుగా నాగబాబు నటన మరీ మొనాటనస్ అనిపించింది.. క్లైమాక్స్ లో తప్ప ఆ పాత్ర అవసరం లేకపోవడం వల్ల కావొచ్చు. అతని అనుచరులుగా ఇప్పటి ప్రముఖ కమెడియన్స్ ఎమ్మెస్ నారాయణ, వేణుమాధవ్ కనిపిస్తారు.\n\nసినిమా తీసేనాటికి సెల్ ఫోన్లూ అవీ వాడుకలో లేకపోవడం వల్ల కమ్యూనికేషన్ గ్యాప్ ని బాగా చూపించగలిగారు. రెండోసగంలో అనవసరపు నాటకీయతని కొంచం తగ్గిస్తే బాగుండేది. అలాగే అప్పటివరకూ కూతురు మీద విపరీతమైన ప్రేమ చూపించిన దొరబాబు మరీ అంత మూర్ఖంగా ప్రవర్తించడం కూడా అర్ధం కాని విషయం. అయినప్పటికీ ఇది చూడాల్సిన సినిమానే, క్లీన్ గా తీయడం, ద్వితీయార్ధం మొదటి సగం వరకూ ఆహ్లాదంగా సాగిపోవడం, మళ్ళీ చూడాలనిపించే పాటలు, హాస్యం, వీటన్నింటి వల్లా. డిస్క్ కోసం చాలా ప్రయత్నించినా దొరకలేదు నాకు. నిన్న రాత్రి ఈటీవీలో వస్తుంటే అర్ధరాత్రి రెండు వరకూ కూర్చుని చూశాను. \n',general
'ఒన్ ఇండియా.కాం లో ప్రచురితమయిన వార్త:\n\nపాఠ్య పుస్తకాలలో నుండి మా తెలుగు తల్లి పుటను చించి వేయాలని తెలంగాణ రాష్ట్ర సమితి సిద్దిపేట శాసనసభ్యుడు హరీష్ రావు బుధవారం టీచర్ల ఒక్కరోజు దీక్షలో సూచించారు. పాఠ్య పుస్తకాలలో నుండి ఆ గేయాన్ని చించి వేయడం ఒక ఉద్యమంలా చేయాలని పిలుపునిచ్చారు. తెలంగాణ ప్రజా ప్రతినిధులు అందరూ మరోసారి రాజీనామాలు చేయాలని సూచించారు. రెండోసారి రాజీనామాలు చేస్తేనే ఢిల్లీ నేతలు ఉక్కిరి బిక్కిరి అవుతారని చెప్పారు. ముఖ్యమంత్రి కిరణ్ కుమార్ రెడ్డి, స్పీకర్ నాదెండ్ల మనోహర్ రాజీనామాలు తిరస్కరించడంలో కుట్ర చేసినప్పటికీ మరోసారి రాజీనామాలు చేసే విషయంలో తెలంగాణ నేతలకు చిత్తశుద్ధి లేదన్నారు.\n\nఅందరూ రాజీనామాలు చేస్తేనే సకల జనుల సమ్మెకు న్యాయం జరుగుతుందన్నారు. 14ఎఫ్ రద్దు చేసే వరకు పరీక్షలు నిర్వహించ వద్దని ప్రభుత్వాన్ని హెచ్చరించారు. 14ఎఫ్ పై అసెంబ్లీలో తీర్మానం జరిగి 16 నెలలు గడుస్తున్నా ఎలాంటి పురోగతి లేదని విమర్శించారు. రద్దు తర్వాతే పరీక్షలు నిర్వహించాలన్నారు. తెలంగాణ ప్రజల ఉద్యోగాలు కొల్లగొట్టే అధికారం సీమాంధ్రులకు ఎక్కడిదని తెలుగుదేశం పార్టీ బహిష్కృత ఎమ్మెల్యే నాగం జనార్దన్ రెడ్డి ప్రశ్నించారు.\n',general
'కొన్ని సినిమాల గురించి మాట్లాడుకునేటప్పుడు \"అబ్బా.. సెంటిమెంట్\" అనుకుంటాం. కానీ చూడడం మొదలు పెట్టగానే, మనకి తెలియకుండానే సినిమాలో పూర్తిగా లీనమైపోతాం. నేనలా లీనమైపోయే కుటుంబ కథా చిత్రాల్లో పాతికేళ్ళ క్రితం ఏవీఎం వారు నిర్మించిన \'సంసారం ఒక చదరంగం\' ఒకటి. ఇదో మధ్య తరగతి మందహాసం. మన చేతికున్న ఐదువేళ్ళూ ఒక్కలా ఉండనట్టే ఏ కుటుంబంలోనూ సభ్యులందరూ ఒకేలా ఉండరు. విశాఖపట్నంలో కాపురం ఉండే స్టీల్ ప్లాంట్ ఉద్యోగి అప్పలనరసయ్య కుటుంబ సభ్యుల మధ్యన వచ్చిన అభిప్రాయ భేదాలని, వాళ్ళు ఎలా పరిష్కరించుకున్నారన్నదే ఈ సినిమా.\n\nనిర్మాణ విలువలకి పెట్టింది పేరైన ఏవీఎం సంస్థ నిర్మించిన ఈ సినిమాకి బలం కథ, కథనం, సమర్ధులైన నటీనటుల నటన. అక్కడక్కడా కనిపించే కూసింత నాటకీయతని మినహాయిస్తే, ఆద్యంతమూ సాఫీగా సాగిపోయే -- సినిమాని కాక మన ఇంటినో పక్కింటినో తెర మీద చూసుకుంటున్నామేమో అని ప్రేక్షకులకి సందేహం కలిగే -- విధంగా చిత్రించిన ఘనత ఎస్పీ ముత్తురామన్ ది. ముప్ఫయ్యేళ్ళ క్రితం కుటుంబ కథలకి పెట్టింది పేరైన దర్శక రచయిత విసు అందించిన కథకి అచ్చ తెలుగు సంభాషణలు అందించారు గణేష్ పాత్రో.\n\nస్టీల్ ప్లాంట్లో రిటైర్మెంట్ కి దగ్గరగా ఉన్న క్లర్క్ అప్పల నరసయ్య (గొల్లపూడి మారుతిరావు ) గోదావరి (అన్నపూర్ణ) దంపతులకి నలుగురు పిల్లలు. పెద్దబ్బాయి ప్రకాష్ (శరత్ బాబు) ఇండియన్ ఆయిల్ లో అకౌంటెంట్. ఆఫీసులోనే కాదు, ఇంట్లోనూ ప్రతి ఖర్చూ లెక్కగా జరగాలంటాడు. ఇంట్లో అందరికన్నా పెద్ద జీతగాడే అయినా వృధాఖర్చు నచ్చదు. అతని భార్య ఉమ (సుహాసిని) కల్మషం లేని మనిషి. నాఇల్లు, నావాళ్ళు అనుకునే తత్వం.\n\nరెండో కొడుకు రాఘవ (రాజేంద్రప్రసాద్) ఓ ఫ్యాక్టరీలో చిరుద్యోగి. కూతురు సరోజ (కల్పన) డిగ్రీ చదివి ఉద్యోగం చేస్తూ ఉంటుంది. చివరివాడు కాళిదాసు పదో తరగతి పరిక్షలు రాస్తూ, తప్పుతూ రాస్తూ ఉంటాడు. వీళ్ళతో పాటు నలభై ఏళ్ళుగా అ ఇంట్లో పని చేస్తూ ఇంటిమనిషి కన్నా ఎక్కువైన పనిమనిషి చిలకమ్మ (షావుకారు జానకి).సరోజని చూడ్డానికి ఓ పెళ్ళికొడుకు తన తండ్రి, చెల్లెలు వసంత (ముచ్చెర్ల అరుణ) లతో అప్పలనరసయ్య ఇంటికి రావడం సినిమాలో ప్రారంభ దృశ్యం. ఈ ఒక్క సన్నివేశం ద్వారా పాత్రల పరిచయంతో పాటు వారి వారి గుణగణాలనీ వాళ్ళ మధ్య అనుబంధాన్నీ కళ్ళకి కట్టేస్తాడు దర్శకుడు.\n\nఅప్పలనరసయ్య ఇంట్లో ఆనవాయితీగా పాడే పెళ్ళిచూపుల పాట \'జానకిరాముల కల్యాణానికి\' పాడేస్తుంది సరోజ, తన ఆఫీసులో పని చేస్తున్నవాడూ, తన కన్నా ఓ అంగుళం పొట్టి వాడూ మరియూ అప్పటికే తను ప్రేమిస్తున్నవాడూ అయిన పీటర్ శామ్యూల్ ని ఊహించుకుంటూ. ప్రకాష్-ఉమ, అప్పలనరసయ్య-గోదావరిలు కూడా వాళ్ళ వాళ్ళ పెళ్లి చూపులు జ్ఞాపకం చేసేసుకుంటారు, పనిలో పనిగా. పెళ్ళికొడుకు తనకి నచ్చలేదని సరోజ తెగేసి చెప్పేయడంతో పెళ్ళివారు వెళ్ళిపోతారు.\n\nవాళ్ళింటికి వెళ్లి క్షమాపణలు కోరిన అప్పలనరసయ్య, రాఘవ-వసంతల పెళ్లి నిశ్చయం చేసుకుని వస్తాడు. పీటర్-సరోజల పెళ్లి కాగానే రాఘవ-వసంతల పెళ్ళవుతుంది. గర్భవతి అయిన ఉమ పురిటికి పుట్టింటికి వెళ్ళడం, పీటర్-సరోజ, రాఘవ-వసంతల మధ్య అభిప్రాయ భేదాలు వచ్చి ఇటు సరోజ అటు వసంత పుట్టిళ్ళకి చేరడం, కాళిదాసు మళ్ళీ పరీక్ష తప్పడం ఒకేసారి జరుగుతాయి. రాఘవ వెళ్లి వసంతని కాపురానికి తీసుకు వస్తాడు. అలాగే పీటర్ వచ్చి తనని తీసుకు వెళ్తాడని పుట్టింట్లోనే ఉండిపోతుంది సరోజ.\n\n\nఇంటి ఖర్చు విషయంలో అప్పలనరసయ్య-ప్రకాష్ ల మధ్య వచ్చిన మాట పట్టింపు, ప్రకాష్ ఓ వాటాలోకి వెళ్లి పోడానికీ, ఇంటి మధ్యలో లక్ష్మణ రేఖ లాంటి ఓ రేఖ మొలవడానికీ కారణమవుతుంది. బిడ్డనెత్తుకుని వచ్చిన ఉమ, చిలకమ్మ సాయంతో సరోజ సమస్యని పరిష్కరించడం తో పాటుగా, కాళిదాసు చదువు కారణంగా రాఘవ-వసంతల మధ్య పెరుగుతున్న దూరాన్ని గమనించి దానిని తగ్గించడానికీ తెర వెనుక ప్రయత్నాలు చేసి విజయం సాధిస్తుంది.\n\nతండ్రి-కొడుకుల మధ్యన అపార్ధాలు తొలగిపోయినప్పుడు మాత్రం, మళ్ళీ ఉమ్మడి కాపురానికి ససేమిరా అని, \"కలిసి ఉండి రోజూ విడిపోవడం కన్నా విడిపోయి వారానికోసారి కలుద్దాం\" అని ప్రతిపాదించి, వేరు కాపురానికి వెళ్ళడం సినిమా ముగింపు. గొల్లపూడి-సుహాసిని-శరత్ బాబు -రాజేంద్ర ప్రసాద్ లు ఈ సినిమాకి నాలుగు స్థంభాలు. వీళ్ళతో పాటుగా షావుకారు జానకి, పీటర్ తండ్రి ఎడ్మండ్ శ్యామ్యూల్ గా నటించిన నూతన్ ప్రసాద్ గురించీ ప్రత్యేకంగా చెప్పుకోవాలి. ఎక్కడా కూడా వీళ్ళెవరూ నటిస్తున్నారు అన్న భావన కలగని విధంగా చాలా సహజంగా కనిపించారు తెరమీద.\n\nఉమ, రాఘవలవి ఆదర్శ పాత్రలు. ప్రతి పాత్రకీ తనదైన ఐడెంటిటీ సినిమా మొదటి నుంచి చివరి వరకూ కొనసాగడం దర్శకుడి కృషే. అలాగే కథలో వచ్చే మలుపులకి సంబంధించి ఏ పాత్రనీ తప్పు పట్టలేం. ఏ పాత్ర దృష్టి కోణం నుంచి చూసినప్పుడు వాళ్ళు చేసిందే కరెక్ట్. ఇక మనసుని తాకే సన్నివేశాలు బోలెడు. ఉమ పురిటికి వెళ్ళే సన్నివేశం, రాఘవ-వసంతల హనీమూన్, భర్త గీసిన గీతని దాటిన గోదావరి అతనికి దొరికిపోవడం లాంటికి ఎన్నో. అలాగని హాస్యానికీ కొదవలేదు. ప్రారంభంలో వచ్చే పెళ్ళిచూపుల సన్నివేశం మొదలు, ఎడ్మండ్ శ్యామ్యూల్-చిలకమ్మల మధ్య వచ్చే సన్నివేశం, కాళిదాసు లేత ప్రేమకి భాష అడ్డంకిగా మారడం ఇవన్నీ అలవోకగా నవ్వించేవే.\n\nసంభాషణల ద్వారా నేటివిటీని అద్దారు గణేష్ పాత్రో. వదినతో గొడవ పడ్డ సరోజ \"వదినా నువ్వు వీరఘట్టం నేను విశాఖపట్నం. నువ్వు టెన్త్ క్లాసు నేను బీఎస్సీ\" అంటుంది పొగరుగా. ఏ సంభాషణా కూడా మధ్య తరగతిని దాటి వెళ్ళదు. అలాగే చిలకమ్మ సంభాషణల్లో అచ్చమైన శ్రీకాకుళం మాండలీకం వినిపిస్తుంది. వాటిని చాలా సొగసుగా పలికిన షావుకారు జానకి కి \'ఉత్తమ సహాయ నటి\' గా నంది అవార్డు లభించింది. చక్రవర్తి సంగీతంలో \'జానకి రాముల కల్యాణానికి\' తో పాటు \'సంసారం ఒక చదరంగం\' అనే నేపధ్య గీతం ఎప్పటికీ గుర్తుండిపోతుంది.\n\nపాతికేళ్ళ క్రితానికే చివరి దశలో ఉన్న ఉమ్మడి కుటుంబాలు ఇప్పుడు అరుదుగా కూడా కనిపించడం లేదు. అంతే కాదు, అలా దశాబ్దాల పాటు ఓకే ఇంటిని అంటిపెట్టుకుని పనిచేసే పనిమనుషులూ ఇప్పుడు లేరు. అయినప్పటికీ ఈనాటికీ ఇది సమకాలీన సినిమానే. ఎందుకంటే మనుషుల మనస్తత్వాలలోనూ, ఆలోచనా విధానంలోనూ ఏమంత మార్పు రాలేదు కాబట్టి. ఉమ్మడి కుటుంబం అంటే ఏమాత్రం తెలియని వాళ్లకి ఓ మధ్యతరగతి ఉమ్మడి కుటుంబం ఎలా ఉండేదో చూపించడానికి బహుచక్కని ఉదాహరణ ఈ \'సంసారం ఒక చదరంగం.\' \n',general
'కొన్ని కథలు చదివిన వెంటనే ఆలోచనలో పడేస్తాయి. కొంతకాలం పాటు వెంటాడతాయి. మరి కొన్ని కథలు అలా కాదు, చదివిన వెంటనే ఏమీ అనిపించక పోయినా తర్వాత అప్పుడప్పుడూ ఉన్నట్టుండి గుర్తొస్తూ ఉంటాయి. గుర్తొచ్చినప్పుడల్లా కొన్నాళ్ళు విడవకుండా వెంటాడతాయి. మళ్ళీ కొంత విరామం. మళ్ళీ ఎప్పుడో గుర్తుకు రాడవం. ఈ రెండో కోవకి చెందిన కథ బుచ్చిబాబు రాసిన \'నిరంతరత్రయం.\' గత వారం భరాగో కథా సంపుటం \'ఇట్లు, మీ విధేయుడు\' చదువుతూ, \'త్రివర్ణ చిత్రం\' కథ దగ్గరికి రాగానే గుర్తొచ్చిందీ కథ.\n\n\'నిరంతరత్రయం\' కథలో ప్రధాన పాత్రలు మూడు. కామేశం, అతని భార్య సుగుణ, కామేశం స్నేహితుడు కరుణాకరం. కామేశం, కరుణాకరం ఇద్దరికీ స్నేహితుడైన కథకుడు మొత్తం కథని చెబుతాడు. బుచ్చిబాబు చాలా కథల్లాగానే, ఈ కథా ఉపన్యాస ధోరణిలో మొదలవుతుంది - కథకుడు తను కథ రాయాలనుకోడాన్ని గురించి. ఇతని స్నేహ బృందంలో కామేశం బాగా డబ్బున్న వాడు. కరుణాకరం పేదవాడు. కామేశం, కరుణాకరం ఖర్చులని ఆనందంగా భరిస్తూ ఉంటాడు. ఇందుకుగాను, కరుణాకరం కృతజ్ఞు డుగానే ఉన్నా, మానసిక బానిసత్వాన్ని మాత్రం ప్రదర్శించే వాడు కాదు.\n\nచదువు పూర్తయిన చాలా ఏళ్ళ తర్వాత కథకుడు కామేశాన్ని కలుసుకుంటాడు. కామేశం భార్య సుగుణ జబ్బు పడింది. అనారోగ్యం ఏమిటో డాక్టర్లకే ఇదమిద్దంగా తెలీదు. ఆమెకి విశ్రాంతి కావాలి అని మాత్రం చెబుతారు. చాన్నాళ్ళ తర్వాత కలిసిన స్నేహితుడిలో ఒక లోతైన మనిషిని చూస్తాడు కథకుడు. అలాగే సుగుణ ని గురించి కూడా కొన్ని నిశ్చితమైన అభిప్రాయాలు ఏర్పరుచుకుంటాడు. ఆమె కథకుడి కథలు కొన్ని చదివింది. వాటిని గురించి ఆమె మాట్లాడిన తీరు, ఆమె ప్రవర్తనని బట్టి సుగుణ బహిరంగంగా పదిమందిలోనూ ఉన్నప్పుడు తప్ప తీక్షంగా జీవించ లేదనీ, ఏకాంతం ఆమెకి తగదనీ అనిపిస్తుంది కథకుడికి.\n\nఅక్కడే కరుణాకరం ప్రస్తావన వస్తుంది. అతనో పత్రికలో పని చేస్తున్నాడనీ, అవసరానికి అప్పుడప్పుడూ తాను సహాయం చేస్తున్నాననీ చెబుతాడు కామేశం. ఆ తర్వాత కథకుడు చాలా రోజుల పాటు కామేశాన్ని కలుసుకోడు. ఒకరోజు అనుకోకుండా కరుణాకరాన్ని కలుస్తాడు. అతని ద్వారా తెలిసింది ఏమిటంటే, కామేశానికి క్షయ వ్యాధి సోకిందనీ, శానిటోరియంలో ఉన్నాడనీను. చూడడానికి వెళ్తాడు కథకుడు. చిక్కి శల్యమైన కామేశంలో ఉత్సాహం తగ్గదు. తనకి నయమయ్యాక ఎక్కడెక్కడికి వెళ్ళాలో ప్రణాళికలు వేస్తూ ఉంటాడు. అంతకు మించి సుగుణ ప్రవర్తన కూడా ఆశ్చర్యం కలిగిస్తుంది కథకుడికి. ఆమె చాలా ఉత్సాహంగానూ, అంతకు మించి కరుణాకరంతో చాలా చనువుగానూ ఉంటుంది.\n\nకథకుడికి తన కథ చెబుతాడు కరుణాకరం. శానిటోరియంలో చేరగానే కామేశం జాబు రాశాడనీ, తన బాధ్యతగా వెంటనే వచ్చేశాననీ చెబుతూనే, సుగుణ సంగతి - కథకుడు ఊహించిందే - చెబుతాడు. ఆమె కరుణాకరాన్ని ప్రేమిస్తోంది, కోరుకుంటోంది. కానీ, కరుణాకరం అందుకు అంగీకరించడం లేదు, ఆమె మీద ప్రేమ లేక కాదు, ఆమెకి అవునని చెబితే కామేశానికి తీరని ద్రోహం చేసినట్టు అవుతుందని. కామేశానికి తగ్గిపోతుంది అనుకునేటంతలోనే క్షయ తిరగబెడుతుంది. \"మీ బ్రతుకు మీరు, నా బ్రతుకు నేను - ఎవళ్ళ బ్రతుకు వాళ్ళు బ్రతకాలి - జీవితం ఎవరి కోసం నిలిచిపోదు - పొండి,\" అంటాడతడు, భార్యా మిత్రులతో. తనతో సన్నిహితంగా ఉండవద్దని సుగుణ నుంచి మాట తీసుకుంటాడు కరుణాకరం.\n\nమరికొన్నాళ్ళ తర్వాత, కథకుడు కామేశాన్ని కలుసుకునేసరికి తెలుస్తుంది - కరుణాకరానికి క్షయ వ్యాధి అనీ, శానిటోరియంలో ఉన్నాడనీ. సుగుణ అదేమీ పట్టించుకోకుండా విహార యాత్ర వెళ్లాలని బలవంత పెడుతోందని కథకుడితో చెప్పి బాధ పడతాడు కామేశం. తనకి అంత సేవ చేసిన కరుణాకరం మీద కనీస కృతజ్ఞత కూడా ఆమె చూపడం లేదని కామేశం ఫిర్యాదు. \"నాకు హృదయం ఉంది. కరుణాకరం జబ్బుతో ఉన్నంతకాలం నేను సంతోషంగా ఉండలేను,\" అంటాడు కామేశం. కరుణాకరం కథ ఏమయ్యిందన్నది ఆలోచనల్లో పడేసే ముగింపు. ఈ కథని కామేశం, సుగుణ, కరుణాకరం - ఒక్కొక్కరి వైపు నుంచి చదివినప్పుడల్లా ఒక్కో కొత్త విషయం బోధ పడుతున్నట్టుగా అనిపిస్తుంది.\n\n\"నిరంతరత్రయం అన్న కథలో ప్రధాన వ్యక్తి క్షయ వ్యాధికి గురవుతుంది. బి.సి.జి. ఉద్యమం కొనసాగుతున్న రోజులవి. క్షయ వ్యాధిని గురించి చదివాను. డాక్టర్లతో ముచ్చటించాను. ఈ రకం వైజ్ఞానిక విషయాల సమీకరణ, పాండిత్యం నవలకి అవసరం కాని, కథానికకి అక్కర్లేదు - ఈయన హడావిడి చేస్తున్నాడు - అనుకోవచ్చు కొందరు. అక్కర్లేదు, నిజమే. నేను తెలుసుకున్న వాటిలో ఒకటి రెండు తప్ప ఈ కథలో వాడనేలేదు. ఏమీ తెలుసుకోకుండా వ్యాధితో బాధ పడిన వారిని చూస్తే సరిపోవచ్చు. కానీ నాకట్లాగనిపించదు. ఆ వ్యాధి భోగట్టా అంతా తెలుసుకున్నాక మనస్సులో వస్తువుకి అనువైన మానసిక స్థితి ఏర్పడుతుంది. ఒక వాతావరణం ప్రబలుతుంది. డానికి సరిహద్దులేర్పడతాయి,\" అన్నారు బుచ్చిబాబు తన \'బుచ్చిబాబు కథలు\' సంపుటానికి రాసిన ముందుమాటలో. \'ఎల్లోరాలో ఏకాంతసేవ\' కథ కూడా ఈ సంపుటంలోదే. \n',general
'పుస్తకాలు చదివే వాళ్ళందరూ పాఠకులే. ఆ పుస్తకాలని గురించి సమీక్షలు రాసేవాళ్ళు సమీక్షకులు, రచనని సునిశితంగా విమర్శించే వాళ్ళు విమర్శకులు. అక్షర జ్ఞానం, పుస్తకాలంటే ఆసక్తి ఉండి నచ్చిన పుస్తకాలని చదివే పాఠకులు మొదలు, ఆ పుస్తకంలో మూల వస్తువుకి సంబంధించిన రంగంలో కాకలుతీరి, రచనలో గుణదోషాలని సాధికారికంగా ప్రకటించగల విమర్శకుల వరకూ ప్రతి ఒక్కరికీ తాము చదివిన పుస్తకాలని గురించి ఏదో ఒక అభిప్రాయం ఏర్పడుతుంది.\n\nసమీక్షకుడికీ, విమర్శకుడికీ కొన్ని అర్హతలు కావాలి. ప్రస్తుతం అమలులో ఉన్న సంప్రదాయం ప్రకారం అయితే, పత్రికలు తగినంత అర్హత, అనుభవం ఉన్న వారిని సమీక్షకులుగానూ, విమర్శకులుగానూ నియమించుకుని, మార్కెట్లోకి వస్తున్న పుస్తకాలని వీరి ద్వారా సమీక్ష/విమర్శ చేయించి తమ పత్రికల్లో ప్రచురిస్తున్నాయి. సామాన్య పాఠకులకి ఉన్న అర్హతల్లా ముందుగానే చెప్పినట్టుగానే అక్షరజ్ఞానమూ, ఆసక్తీ మాత్రమే కాబట్టి వీళ్ళు పుస్తకాలు చదివి ఒక అభిప్రాయాన్ని నిశ్శబ్దంగా ఏర్పరచుకోవడమూ సమీక్షకుడో, విమర్శకుడో అలాంటి అభిప్రాయాన్నే ప్రకటించినప్పుడు సంతోషించడమూ జరుగుతూ ఉండేది.\n\nసాంకేతిక పరిజ్ఞానం విరివిగా పెరగడం వల్ల బ్లాగులు అందుబాటులోకి వచ్చాయి. ఎవరికి వారు ఒక బ్లాగు ప్రారంభించుకుని తమ ఆసక్తుల మేరకి తమకి నచ్చిన, నచ్చని విషయాలని గురించి అదే ఆసక్తులున్న మరో నలుగురితో పంచుకోగలుగుతున్నారు. ఈ ఆసక్తులలో పుస్తకం పఠనం ఒకటి అయినప్పుడు అత్యంత సహజంగానే ఇలా పంచుకునే విషయాల్లో చదివిన పుస్తకాలూ, వాటి గురించిన అభిప్రాయాలూ వచ్చి చేరతాయి. ఒక్క మాటలో చెప్పాలంటే, బ్లాగ గలిగే అవకాశం ఉన్న ప్రతి పాఠకుడికీ తను చదివిన పుస్తకాలని గురించి తనవైన అభిప్రాయాలని ప్రకటించడానికి అవకాశం దొరికింది.\n\n\'ఈ పరిణామం మంచికా? చెడుకా?\' ...మార్పు మొదలైన ప్రతిసారి మొదట వచ్చే ప్రశ్నే ఇది. ఇక్కడ అభిప్రాయాలు పంచుకుంటున్నది కేవలం పాఠకులు అయినందువల్ల, వీరి భావాలు సమీక్షకుల, విమర్శకుల భావాలంత పదునుగానో, విశాలంగానో ఉండకపోవచ్చు. అలాగే ఒక్కోసారి వారికి కనిపించని కోణాలు వీరికి కనిపించనూ వచ్చు. ఫలానీ పుస్తకాన్ని చదివాం అనే కబురుని నలుగురితో పంచుకోవాలనే ఉత్సాహం వల్లనో, అంతకు మించి ఏం చెప్పాలో తెలియక పోవడం వల్లనో ఒక్కోసారి కేవలం పుస్తకాన్ని గురించిన ప్రాధమిక సమాచారాన్ని మాత్రమే ఇచ్చి ఊరుకోనూవచ్చు.\n\nఈ పాఠకులకి వాళ్ళు చదివిన పుస్తకం పరమాద్భుతంగానో, లేదా కనీసం అద్భుతంగానైనా అనిపించినంత కాలం సమస్య ఏమీ ఉండదు. నచ్చని విషయాలని గురించి మాట్లాడడం మొదలు పెడితే...? సమీక్షకులు, విమర్శకుల ముఖతా ఇలాంటి విషయాలే వచ్చినప్పుడు వాటిని స్వీకరించడానికి అభ్యంతరం కనిపించదు, కానీ \'కేవలం పాఠకుడు\' తనకి నచ్చని వాటిని గురించో, అభ్యంతరకరంగా అనిపించిన వాటిగురించో సౌమ్యంగానే చెప్పినా అది అభ్యంతరం అవుతోంది. ఒక రచనని మెచ్చవలసినది సమీక్షకులూ, విమర్శకులూ అయినా, నచ్చవలసింది మాత్రం పాఠకుడికే కదా.\n\nవ్యక్తిగత దూషణలూ, రచయితనో, రచననో కించ పరిచే దాడులూ లేనప్పుడు - రాసిన వాళ్ళు ఎవరు అని కాక రాసిన విషయం ఏమిటి అన్నది చూడడం ద్వారా ఒక రచనని గురించి అనేకరకాల అభిప్రాయాలని తెలుసుకునే వీలుని కలిగిస్తున్నాయి బ్లాగులు. పుస్తకాలు చదివిన వారంతా వాళ్ళ వాళ్ళ అభిప్రాయాలని పంచుకో గలుగుతున్నారిక్కడ. కేవలం బ్లాగులో రాయడం కోసం పుస్తకాన్ని హడావిడిగా చదివేసో, పూర్తిగా చదవకుండానో అభిప్రాయాన్ని ప్రకటించే సంస్కృతి ఇక్కడ లేదు. ఎందుకంటే, పత్రికలతో పోల్చినప్పుడు \'ఫీడ్ బ్యాక్\' ఇక్కడ వేగవంతం, పారదర్శకం. ఒక్క మాటలో చెప్పాలంటే ఇది పాఠకుల వేదిక. (ఈమధ్యనే నా టపా \'ముక్కోతికొమ్మచ్చి\' పై ఈ బ్లాగులో జరిగిన ఓ ఆరోగ్యకరమైన చర్చ నేపధ్యంలో నాకొచ్చిన కొన్ని ఆలోచనలకి అక్షర రూపం ఇచ్చే ప్రయత్నం..).\n',general
'సమస్యలు రెండు రకాలు. ఒకే సమస్య మళ్ళీ మళ్ళీ రావడం, మునుపు వచ్చింది కాక యేవో కొత్త సమస్యలు చుట్టుముట్టడం. నాకిప్పుడు వచ్చింది ఒకటోరకం సమస్య. చూడడానికి సినిమాలేవీ లేవు, థియేటర్లలో. అంటే బొత్తిగా లేకుండా పోలేదు కానీ, నాకు చూడాలి అనిపించే సినిమాలు లేవు. విక్రమ్-అనుష్కల \'నాన్న\' తర్వాత మరో సినిమా చూడలేదు. నిజానికి ఆ సినిమానే మళ్ళీ చూద్దామా అనుకుని, విరమించుకున్నా. ఇలా చూసేందుకు సినిమాలు లేకపోవడం అనే సమస్య గతంలోనూ వచ్చిందే కాబట్టి దీనిని ఒకటోరకం సమస్యల జాబితాలో వేశానన్న మాట.\n\nచిన్నప్పుడు విన్న ఏడు చేపల కథని గుర్తు చేసుకుని వేట మొదలు పెడితే, సినిమా.. సినిమా.. ఎందుకు రావడం లేదూ? అని అడగాలి. దక్షిణాదిలో అతి పెద్ద సినిమా పరిశ్రమ, బాలీవుడ్ తర్వాత దేశంలోనే అతిపెద్ద మొత్తాన్ని సినిమా నిర్మాణం మీద వెచ్చించే పరిశ్రమ, ఎలాంటి కఠిన నిబంధనలూ లేకుండా ఏ భాషా సినిమానైనా నేరుగానో, డబ్బింగ్ చేసో ప్రదర్శించుకోగలిగే అవకాశం ఇస్తున్న పరిశ్రమా అయిన తెలుగు సినిమా రంగంలో సినిమాలకి కరువు రావడం అన్నది నమ్మలేని నిజమే అయినా, ఇదిప్పుడు నమ్మాల్సిన విషయమే.\n\nఎందుకంటే, రెగ్యులర్గా సినిమాలు రిలీజ్ కాకపోవడం వల్ల సినిమా థియేటర్లు మూత పడడమో, కల్యాణ మండపాలుగా మారిపోతూ ఉండడమో జరుగుతోందని మొన్నామధ్యన ఎక్కడో చదివాను. చిన్న చిన్న పట్టణాలకి కూడా విస్తరిస్తున్న మల్టి ప్లెక్స్లు, టీవీ చానళ్ళ కారణంగా పాత సినిమాలకి రీ-రన్ లేకపోవడం లాంటి సమస్యలు కూడా థియేటర్ల వాళ్ళని ఇబ్బంది పెడుతున్నాయిట. ఉన్న సమస్యలు చాలనట్టుగా టిక్కెట్ రేట్లు పెంచడానికి అనుమతి ఇస్తూ ప్రభుత్వం ఉత్తర్వులు ఇచ్చేసింది. అయినప్పటికీ కూడా చాలా థియేటర్లు ఈ రేట్లు పెంచే విషయంలో ఆచితూచి వ్యవహరిస్తున్నాయిట.\n\nజాగ్రత్తగా గమనిస్తే, సిని నిర్మాణంలో ఓ చిత్రమైన ట్రెండ్ వచ్చేసింది. చిన్న సినిమాల నిర్మాణం తగ్గిపోయింది. అదే సమయంలో పెద్ద సినిమాల నిర్మాణమూ భారీ ఎత్తునేమీ జరగడం లేదు. దీనివల్ల ఈ మధ్యన చాలా శుక్రవారాలు డబ్బింగ్ సినిమాలే మారుతున్నాయి, థియేటర్లలో. మొన్నామధ్య వరకూ చిన్న సినిమాలకి థియేటర్లు దొరకడం లేదనీ, ఇతరత్రా చాలా సమస్యలున్నాయనీ గొడవ చేసిన వాళ్ళు సైతం ఇప్పుడేమీ పెదవి విప్పడం లేదు. చూడబోతే ఇప్పుడు భారీ సినిమాలకీ, డబ్బింగ్ సినిమాలకీ మధ్య పోటీ నడుస్తున్నట్టుగా అనిపిస్తోంది.\n\nపోనీ అందుకుందామంటే, భారీ సినిమాల పరిస్థితీ ఏమంత బాగాలేదు. సక్సెస్ రేటు బాగా పడిపోయింది. పరిస్థితి ఎలా ఉందంటే, మొన్న ఉగాదికి విడుదలై ఫ్లాపైన ఓ కుర్ర హీరో భారీ సినిమా అతి త్వరలోనే ఓ ఛానల్ లో ప్రసారం కాబోతోంది. మరి కొన్ని సినిమాలు కూడా అదే వరుసలో ఉన్నాయి. హీరోలందరూ సినిమాల మీద కన్నా వాణిజ్య ప్రకటనలు, బ్రాండ్ ప్రమోషన్ల మీద ఎక్కువ శ్రద్ధ చూపిస్తున్నట్టు ఉన్నారు. ఈ పెద్ద సినిమాలన్నీ అయితే ఒకేసారిగా విడుదలవ్వడం, లేకపొతే రిలీజన్నదే లేకుండా పోవడం జరుగుతోంది చాలా కాలంగా.\n\nఈ అతివృష్టి, అనావృష్టి వల్ల జరుగుతున్నది ఏమంటే అటు థియేటర్లకీ ఇటు ప్రేక్షకులకీ కూడా ఉంటే వరుసగా ఊపిరి సలపనన్ని సినిమాలు, లేకపొతే ఒక్కసారిగా బోలెడంత ఖాళీ. ప్రేక్షకులు టీవీ చూసన్నా కాలక్షేపం చేస్తారు కానీ, థియేటర్ల వాళ్లకి అలా కుదరదు కదా. థియేటర్ మీద ఆధారపడి బతికే ఉద్యోగులకి జీతాలివ్వాలి, ఇతరత్రా ఖర్చులుంటాయి. ఇవన్నీ గడవాలంటే సినిమా ఆడాలి, జనం రావాలి. సినిమా ఆడాలంటే ముందుగా సినిమా రిలీజవ్వాలి. అలా జరగాలంటే, మన హీరోలు మిగిలిన పనులు ఏం చేసినా, చేయకపోయినా వాళ్ళ వాళ్ళ సినిమాలని జనం మీదకి గుంపులుగా వదలకుండా ఒక్కొక్కటిగా వదిలితే బాగుంటుందేమో.. హిట్టయితే సరే, ఒక వేళ ఫ్లాపైతే మరో సినిమా ఏదీ లేని కారణానికైనా మరోవారం ఆడే అవకాశం ఉంటుంది కదా..\n',general
'రాజకీయాలకు ఎంత మాత్రం తగని వ్యక్తి ఎవరని ఎవరినయిన అడిగితే టక్కున గుర్తొచ్చే పేరు చిరంజీవిదే. ప్రా.రా.పా. పెట్టిన నాటినుండి ఇంకా మొహమాటం లేకుండా చెప్పుకోవాలంటే పార్టి పెట్టక ముందునుంచి, నిన్న పార్టీని కాంగ్రేసులో కలిపెసేంతవరకు జరిగిన సుదీర్గ (?) ప్రస్థానంలో తన నోరు విప్పిన ప్రతి సారి కూడా ఈ విషయాన్నీ పదే పదే రుజువు చేస్తూనే ఉన్నాడు. తన పుట్టిన రోజునే, ఉద్దాత్త ఆశయాలతో స్థాపించిన తన పార్టీకి చచ్చిన రోజుగా మార్చుకొన్న విజ్ఞత అతనికే స్వంతం.పైగా అందుకు ఎంతో గర్వ పడటంకూడా అతనికే చెల్లు.\n\nఅసలే కొత్త కాపురం, పైగా అత్తింటి వారి ఘన స్వాగతం, ఆ పై వెన్నంటి వచ్చిన పుట్టినింటి పరిచారికులు (ఇక్కడ వేరే పదం వ్రాయాలి గానీ యెంత గింజుకొన్నసమయానికి గుర్తు రాక ఇలా వ్రాయవలసి వస్తోంది, ఒక్కపుడు రాచ కుటుంభాలలో పెళ్లి కూతురుతోపాటు కొంత మంది పరిచారికలను శాశ్వితంగా పంపేవారు, అటువంటి వారన్నమాట.) ఇంత మంచి తరుణంలో మన మెగా జీవికి ఉత్సాహం తన్నుకు వచ్చేసింది మరీ. ఆ ఉపులో జగన్ని బాగా ఏకి పారేసాడు కూడా. అయితే, ఆ ఏకుడుకీ కాస్తంత పంచ్ జోడిద్ధామనుకొని, \"చూసారా? అవినీతికి పాలు పడ్డ డియంకే పరిస్థితి ఎలాదిగజారిందో? స్కాములు, అవినీతిలో మునిగినవాళ్ళకి ప్రజలే ఎలా బుద్ది చెప్పారో మీరే చూసారుగా? రేపు జగన్ పరస్థితి అంతే అవుతుంది.\" అని ఇంకా ఏదో చెప్పబోతుంటే పక్కనున్న మన బొత్సబాబు గట్టిగా ఓ గిల్లు గిల్లేడు. \n\nనా చరిత్రాత్మకమయిన ఉపన్యాసానికి ఎందుకు అడ్డు తగులు తున్నావు అన్నట్లు అతనిని చుర చుర చూసేడు మన చిరు జీవి. \n\nఅతను ఏదో గొనిగేడు గానీ విన్పించలేదు. మళ్లీ ఈ సారి కొంచెం స్వరం పెంచి ఏదో చెప్పా బోతుంటే మళ్లీ అదే గిల్లుడు.\n\nఈ సారి కొంచెం గట్టిగానే అడిగేడు \'ఏమిటి సంగతీ?\' అని బొత్సని. \nఅతను \'పాపా ఏడ్చింది గ్రైఫ్ వాటరు పట్టమనలేదు.\' \nడియంకే...డియంకే...మన మిత్ర పక్షం..మొన్నేగా తమిళనాడు వెళ్లి దానికి టముకు వేసి వచ్చేవు.. దానిని గెలిపించమని? మళ్లీ అలా చెప్తావేంటి మీడియా ముందు కొంపలంటుకు పోగలవు. మనమింకా ఆ డియంకే తోనే అంట కాగుతున్నాము తెలిదా? అని ఒక కసురు కసరితే గానీ మన చిరు మెగా జీవికి టంగు జారిన సంగతి  తెలియలేదు. మరీ, అతను రాజకీయాలకి సరిపోడు  అని నావంటి పామర జనం కూడా అనేస్తున్నారంటే తప్పు మాదా అతనిదా? మీరే చెప్పండి.\n\n\n\n',general
'మనకి బాగా ఆత్మీయులైన వాళ్ళు మన ఇంటికి వస్తారు. వాళ్ళతో కబుర్లలో మనకి కాలమే తెలీదు. ఉన్నట్టుండి వాళ్ళు వెళతామని బయలుదేరతారు. \"అప్పుడేనా? ఇంకాస్సేపు ఉండి వెళ్తే బాగుండును కదా,\" అనిపిస్తుంది మనకి. \'కళాప్రపూర్ణ దువ్వూరి వేంకటరమణ శాస్త్రి స్వీయ చరిత్ర\' చివరి పేజీలు చదువుతుంటే నాకు అచ్చం ఇలాగే అనిపించింది. అప్పుడే అయిపోయిందా? మరికొన్ని పేజీలు రాసి ఉండాల్సింది కదా అని..\n\nనిజానికి నేనీ పుస్తకం చదివాను అనడం కన్నా, ఒక ఆత్మీయుడు తన జ్ఞాపకాలని ఒక్కొక్కటిగా చెబుతుంటే శ్రద్ధగా, కొండొకచో ఆశ్చర్యంతో కళ్ళు విప్పార్చుకుని విన్నానని చెప్పడం సబబు. \'జీవితాన్ని ఆస్వాదించడం\' అంటే ఏమిటో వేంకటరమణ శాస్త్రిగారి దగ్గర నేర్చుకోవాలి. తృప్తిని మించిన ఆనందం మరొకటి లేదన్న సత్యాన్ని తెలుసుకున్న వారు కావడం వల్ల తను ఆనందంగా ఉండడమేకాకుండా, తన చుట్టూ ఉన్నవాళ్ళకీ సంతోషాన్ని పంచారు.\n\nశాస్త్రి గారి తండ్రి ఇంట్లో చాలా రిజర్వుడు. బయట వాళ్ళతో ఎంత సరదాగా ఉంటారో, ఇంట్లో అంత గంభీరంగా ఉంటారు. ఆయన మొత్తం తన జీవిత కాలంలో కొడుకుతో మాట్లాడిన మాటలు పదికి మించవు. \"మరేమీ కాదుగాని, తండ్రికి మరింత సన్నిహితంగా ఉండి, ఇంకా కొంత ఆనందం పొందే అవకాశం మనకి లేకపోయిందే అని మాత్రం అప్పుడప్పుడు ఇప్పటికీ అనుకుంటూంటాను,\" అని రాసుకున్నారు. ఈ అనుకోలు కేవలం శాస్త్రిగారి ఒక్కరిది మాత్రమే కాదు, గడిచిన తరాల్లో పుట్టిన ఎంతోమందిది.\n\nసంస్కృతం చదువు నిమిత్తం పన్నెండేళ్ళ వయసులో, తల్లిదండ్రులని వదిలి తాతయ్య, నాయనమ్మల దగ్గర రెండేళ్ళ పాట్లు స్వగ్రామం మసకపల్లిలో ఉన్నారు శాస్త్రి గారు. గౌతమీ తీరంలో ఉన్న పచ్చని పల్లెటూరది. నాయనమ్మ వంట మొదలు పెట్టాక, అప్పుడీయన పెరట్లోకి వెళ్లి ఆవేళ వండాల్సిన కాయగూరలు కోసుకు వచ్చేవారు. వండగా మిగిలిన కాయగూరలని పశువులకి పెట్టాల్సిందే తప్ప మరోపూట వంటకి వినియోగించే ప్రసక్తే లేదు. అప్పుడే కోసిన కూరల్లో ఉండే రుచికి మరేదీ సాటిరాదని, నాయనమ్మతో పాటు ఆకాలం వాళ్ళందరి నమ్మకం.\n\n\nస్వగ్రామంతో పాటుగా, ద్రాక్షారామ, కొంకుదురుల్లో చదువు ముగించుకుని, విజయనగరం సంస్కృత కళాశాలలో విద్యార్ధిగా ప్రవేశించిన శాస్త్రి గారు, అదే కళాశాలలో అధ్యాపక వృత్తి ప్రారంభించి, అటుపై కొవ్వూరు, చిట్టిగూడూరు, విశాఖపట్టణాలలో నలభైఐదేళ్ళ పాటు వృత్తిలో కొనసాగి తన అరవైఐదో ఏట పదవీ విరమణ చేశారు. గురువుల పట్ల ఆయనకున్న గురి ఆశ్చర్య పరుస్తుంది. తను చేయాల్సిన ఉద్యోగం వంటి కీలక విషయాల్లో కూడా నిర్ణయాన్ని గురువులకే వదిలివేయడం, వారే తన శ్రేయస్సును కోరేవారన్న ఆయన నమ్మకం ఇప్పటి రోజుల్లో ఊహాతీతం. ఆ గురువులు ఈయన్ని సొంత కొడుకు కన్నా ఎక్కువగానే చూసుకున్నారు.\n\nశాస్త్రిగారు సున్నితమైన మనిషి. ఒకరిని బాధ పెట్టని స్వభావం. శాంతం, సహనం ఉన్న మనిషే కానీ ఏ కోశానా కోపం అన్నది కనిపించదు. అలాగని లౌక్యం తెలియని వ్యక్తి కాదు. సెనేట్ ఎన్నికలు, జయపూర్ మహారాజుని అడిగీ అడగనట్టుగా పులితోలు అడిగి సాధించుకోవడం లాంటివి ఆయన లౌక్య ప్రజ్ఞని చెప్పకనే చెబుతాయి. సాధ్యమైనంతవరకూ తన చుట్టూ ఉన్నవాళ్ళని సంతోషంగా ఉంచాలన్న ఆయన స్వభావం శాస్త్రిగారికెందరినో మిత్రులని చేసింది. ఇక శిష్యులకి ఆయనపై ఉన్న గౌరవం, శాస్త్రిగారికి తన గురువుల పట్ల ఉన్న గౌరవానికి తక్కువదేమీ కాదు.\n\nచిన్ననాడు రోజూ గడ్డ పెరుగు పంపిన గోవిందమ్మ మొదలు, గుంటూరులో రెండేళ్ళ పాటు అద్దెకున్న ఇంటి యజమాని, తన వాటాలో మేకులు కొట్టుకోడానికి సైతం శాస్త్రిగారి అనుమతి అడగడం, ఆపై ఆయన విశాఖ వెళ్ళిపోయాక గుంటూరికి పనిమీద వచ్చినప్పుడు అత్తవారింట ఉన్న తన కుమార్తెని సైతం రప్పించి సకుటుంబంగా స్వాగతం పలకడం లాంటివి చదివడం ద్వారా ఆయన సమ్మోహన శక్తిని అంచనా వేయొచ్చు. బహుశా ఈ శక్తే పాఠకులని ఈ పుస్తకం పట్ల ఆకర్షితులని చేస్తోందేమో.\n\nసొంత విషయాలు బహు కొద్దిగా మాత్రమే ఉన్న ఈ స్వీయ చరిత్ర, వెనుకటి తరం గడిపిన భద్ర జీవితాన్ని ఓ ప్రశాంత చిత్తుడి నుంచి వినే అవకాశాన్ని కల్పిస్తోంది. ఇద్దరూ సంస్కృత పండితులు, భాషా సేవకులు అవడం వల్లనేమో, ఈ పుస్తకం చదువుతుంటే ఆచార్య తిరుమల రామచంద్ర \'హంపీ నుంచి హరప్పా దాక\' గుర్తొచ్చింది అక్కడక్కడా. తెలుగు సాహిత్యంతో పరిచయం ఉన్న ప్రతి ఒక్కరూ ఆస్వాదించి తీరాల్సిన ఈ పుస్తకాన్ని తిరుపతికి చెందిన \'అభినవ ప్రచురణలు\' ప్రచురించింది. పేజీలు 240, వెల రూ. 150. నాణ్యమైన ప్రచురణ. ఈ పుస్తకాన్ని గురించి బ్లాగ్ మిత్రులు మెహెర్ గారి టపా ఇక్కడ చదవొచ్చు. \n',general
'పాలనీ నీళ్ళనీ వేరు చేయడం ఒక్క హంసకి తప్ప ఇంకెవ్వరికీ సాధ్యంకాదు. కానీ ఇక్కడ రెండు చిక్కులున్నాయి. హంస, చక్కగా నీళ్ళు తాగేసి పాలు మనకి మిగల్చదు. సుబ్బరంగా పాలన్నీ తను తాగేసి, నీళ్ళు మన మొహాన కొడుతుంది. రెండోది, హంస తన స్థాయికి తగ్గట్టు రాజభవంతుల్లోనో, ధగద్ధగాయమానమైన ప్యాలస్లలోనో ఉంటుంది కానీ, జనసామాన్యం నివసించే చోట తిరుగాడదు. సదరు రాజభవంతుల్లో వాడే పాలల్లో నీళ్ళు కలిపే మగదూర్ ఎలాగూ ఎవరికీ ఉండదు. దీనివల్ల బోధ పడేది ఏమిటీ అంటే, మనబోటి నీళ్ళ పాల బాధితులకి సదరు హంస చేయబోయే సాయం అంటూ ఏమీ ఉండదు.\n\nమన పెద్దవాళ్ళు ప్రచారంలోకి తెచ్చిన కొన్ని సామెతలు అసలు ఏ ఉద్దేశ్యంతో పుట్టించారో ఎంత ఆలోచించినా అర్ధం కాదు. ఉదాహరణకి భార్యాభర్తలు మేడ్ ఫర్ ఈచ్ అదర్ లాగా ఉంటే \'చక్కగా చిలకా గోరింకల్లా ఉన్నారం\'టారు. ఏ చిలకా గోరింకనీ, వైస్ వెర్సా గానూ కూడా పెళ్లాడవు కదా. అలాగే అత్తా కోడలూ కనక కలివిడిగా ఉంటేనో, ఉన్నట్టు కనిపిస్తేనో \'చక్కగా పాలూ నీళ్ళలా కలిసిపోయారు\' అంటారు. ఇద్దర్లో పాలెవరు, నీళ్లెవరు? అని ఏ మగ ప్రాణికైనా సందేహం వచ్చినా దానిని బయట పెట్టకపోవడం కుటుంబ క్షేమం మరియు మనశ్శాంతి దృష్ట్యా అత్యవసరం.\n\nపాలూ నీళ్ళూ ఓసారి కలిసిపోయాక, వాటిని కనిపెట్టడం కుంచం కష్టమైన పని. ఇంక విడదియ్యడం అయితే అసాధ్యమే. ఈ సూక్ష్మాన్ని బాగా అర్ధం చేసుకున్నవాళ్ళు పాలవ్యాపారులు. దీనిని వ్యాపార సూత్రం చేసేసి అంత బాగానూ అమలు చేసేస్తున్నారు. మా చిన్నప్పుడు పాలు కొనే అవసరం ఉండేది కాదు. పెరట్లో పాడి ఉండేది కాబట్టి పాలల్లో నీళ్ళు కలపడం అంటే ఏమిటో, ఎందుకో తెలియలేదు. తర్వాత కొన్నాళ్ళకి ఇంటి పాడికి ఇబ్బంది రావడం వల్ల బయట పాలు కొనే వాళ్ళు. \"నీళ్ళు కలిపేస్తున్నావ్\" అని పాలు తెచ్చే కుర్రాణ్ణి రోజూ సాధించేది బామ్మ. \"చంటి పిల్లాడు తాగే పాలు\" అని కూడా అనేది, నన్ను చూపిస్తూ. అప్పటికి నేను నాలుగో ఐదో చదివేవాణ్ణి.\n\n\"మనం ఏమరుపాటుగా ఉన్నామంటే, బంగారంలో రాగీ పాలల్లో నీళ్ళూ ఇట్టే కలిపేస్తారు\" అంటూ ఉండేది కూడా. ఆవిడకి బంగారం అంటే భలే ఇష్టం. నాకేమో కొన్న పాలు, మా ఇంట్లో పాలలాగే అనిపించేవి. నీళ్ళు కలిపినట్టు బామ్మకి ఎలా తెలుసా అని ఆశ్చర్యంగా ఉండేది. అప్పుడు బామ్మ వల్ల తెలిసింది ఏమిటంటే, నీళ్ళు కలిపిన పాలతో కాఫీ బాగా రాదనీ, పెరుగు చిక్కగా తోడుకోదనీ, మీగడ రాదనీ, వీటన్నింటినీ బట్టి నీళ్ళు కలిపిన విషయం తెలుసుకోవచ్చనీను. \"మన పెరట్లో పాలైతే చిక్కగా బొట్టెట్టుకునేలా ఉంటాయి. నీళ్ళు కలిపిన పాలని రంగు చూసి కనిపెట్టేయొచ్చు,\" అన్న రహస్యం కూడా చెప్పేసింది.\n\nనా అంతట నేనుగా పాలు కొనడం మొదలెట్టాక అనుభవంలోకి వచ్చాయి కష్టాలన్నీ. అసలు ఈ గొడవ లేకుండా పేకెట్ పాలు కొనుక్కోవచ్చు కదా అనిపిస్తుంది నాకు. కానీ, ఒక్కళ్ళ ఇష్టం చెల్లే కాలమా ఇది? ఇంట్లో మా పాలబ్బాయి గురించి తరచూ కంప్లైంట్లు వినాల్సి వస్తోంది. నేను గట్టిగా అడిగితే చిక్కగా పోస్తాడని ఓ పిచ్చి నమ్మకం. సరే కొన్ని నమ్మకాలని అలా ఉండనివ్వడం మంచిదిలే అని, నేను కూడా బిల్లిచ్చేటప్పుడల్లా పాల చిక్కదనాన్ని గురించి హెచ్చరిస్తూ ఉంటాను. \"ఎంతమాట! పితికినవి పితికినట్టే పోసేత్తాను మీకు,\" అన్నది అతని రొటీన్ డైలాగ్. కానీ షరా మామూలే.\n\nపాలల్లో నీటి శాతం కనిపెట్టే ఓ పరికరం గురించి మొదటిసారి విన్నప్పుడు ఆశ్చర్యపోయాను. అందరికీ ఉపయోగ పడే పరికరం కదా అనిపించింది. పెద్ద మొత్తంలో పాలు కొనే వాళ్ళు ఆ పరికరాన్ని ఉపయోగిస్తూ ఉంటారుట. కానైతే, నీళ్ళ పాలలో పాలపొడి కలిపేసి చేసే కల్తీలని ఈ పరికరం కనిపెట్టలేదని వినికిడి. ఓ పదేళ్ళ క్రితం అనుకుంటా, మహానగరాల్లో సింధటిక్ పాలు అమ్ముతున్నారన్న వార్త వెలుగులోకి వచ్చి, పెద్ద దుమారం రేపింది. తర్వాత అలాంటిది ఏమీ జరగడం లేదని ప్రభుత్వం ప్రకటన కూడా ఇచ్చేసింది.\n\nమా బంధువొకాయన పాల చిక్కదనం విషయంలో అస్సలు రాజీ పడలేడు. అందువల్ల ఆయన దినచర్య తెల్లవారు ఝాము నాలుగున్నరకి పాల గిన్నె పట్టుకుని పక్క కాలనీ లో ఉండే పాలతని పాకకి వెళ్ళడంతో మొదలవుతుంది. అక్కడికక్కడ తన ఎదురుగానే చిక్కని పాలు పితికించుకుని తెచ్చుకుంటాడు. అదో తృప్తి. అలా చిక్కగా పోసేసినందుకు పాలతను మామూలుకన్నా ఎక్కువ డబ్బు తీసుకుంటాడనీ, అయినా తను లెక్క చెయ్యననీ ఆయన వాళ్ళ ఇంటికి వెళ్ళిన వాళ్ళందరికీ మర్చిపోకుండా చెబుతూ ఉంటాడు కూడా. \'పాలకోసం నల్లరాయి మొయ్యా\' లన్న సామెత అయితే ఉంది కానీ, పాలకోసం బంగారం లాంటి నిద్ర పాడుచేసుకోమని ఎక్కడా లేదు కదా..\n',general
'తొలి\' అనడంలోనే ఓ ప్రత్యేకత ఉంది. ఎంతో సుదీర్ఘ ప్రయాణం చేసిన తర్వాత కూడా, ఒక్కసారి వెనక్కి తిరిగి చూసుకుని తొలి అడుగులని జ్ఞాపకం చేసుకోవడం ద్వారా తర్వాతి ప్రయాణాన్ని మరింత ఉత్సాహంగా కొనసాగించ వచ్చు. ఆ ప్రయాణం ఓ వ్యక్తిది కావొచ్చు, సంస్థది కావొచ్చు లేదా ఓ సాహిత్య ప్రక్రియది కావొచ్చు. తెలుగునాట వ్యవహారిక భాషలో కథానికా రచనకి శ్రీకారం చుట్టిన గురజాడ అప్పారావు తన జీవిత కాలంలో వెలువరించిన నాలుగు కథానికలు, ఓ నవల తాలూకు స్కెచ్ తో విశాలాంధ్ర వెలువరించిన చిరు పుస్తకం \'గురజాడ రచనలు-కథానికలు .\'\n\nతెలుగులో తొలి ఆధునిక కథ లేదా వ్యవహారిక భాషలో తొలి తెలుగు కథానిక \'దిద్దుబాటు.\' ఇది \'ఆంధ్ర భారతి\' పత్రిక 1910, ఫిబ్రవరి సంచికలో ప్రచురితమయ్యింది. \'కన్యాశుల్కం\' నాటకం తర్వాత, గురజాడ చేపట్టిన అనేక సాహితీ ప్రక్రియలలో ఈ కథానికా రచన ఒకటి. \'కన్యాశుల్కం\' మాదిరే, ఈ కథానికల అంతిమ లక్ష్యమూ సంఘ సంస్కారమే. సంఘంలో పేరుకున్న చెడుని ఎత్తి చూపడం ద్వారా, విద్యావంతులని సన్మార్గంలోకి తేవాలన్న గురజాడ ప్రయత్నం కథానికల్లోనూ కనిపిస్తుంది.\n\nవేశ్యా వృత్తిని నేపధ్యంగా తీసుకుని రాసిన ఈ కథానికలో ప్రధాన పాత్ర \'కమలిని.\' చెడు మార్గం పట్టిన తన భర్త గోపాలరావుని ఆమె ఎలా \'దిద్దుబాటు\' చేయగలిగిందన్నది కథ. ఇక్కడ చదవొచ్చు. అయితే ఈ \'దిద్దుబాటు\' కి తనే దిద్దుబాటు చేసి సవరించిన కథానికను \'కమలిని\' పేరిట విడుదల చేశారు గురజాడ. ఈ రెంటినీ చదవడం ద్వారా వ్యావహారిక భాషని ఉపయోగించే విషయంలో రచయిత శ్రద్ధని గమనించ వచ్చు. కథని మరికొంచం విస్తరించడంతో పాటు, సంస్కృత సమాసాలని పరిహరించి, మొత్తం కథకి వ్యావహారికాన్నే ఉపయోగించడం ఈ సవరించిన కథానిక ప్రత్యేకత.\n\n\nపడుపు వృత్తినే నేపధ్యంగా తీసుకుని రాసిన మరో కథానిక \'సంస్కర్త హృదయం.\' తమని తాము సంస్కర్తలు గా చెప్పుకునే వారి బోలుతనాన్నీ, వారి వ్యక్తిత్వ లోపాలనీ సున్నితంగా ఎత్తి చూపారు గురజాడ. కథానాయిక సరళ నగరంలో పేరు మోసిన వేశ్య. చదువు సంస్కారం ఉన్న అమ్మాయి, \'కన్యాశుల్కం\' నాయిక మధురవాణి లాగా. కాలేజీ ప్రొఫెసర్ రంగనాధయ్యరు \'యాంటీ నాచ్\' ఉద్యమం లో చురుగ్గా పాల్గొంటూ ఉంటాడు. నగరంలో \'ప్రోనాచ్\' \'యాంటీ నాచ్\' ల మధ్య పచ్చ గడ్డి వేస్తే భగ్గు మంటూ ఉంటుంది. ఒకానొక ప్రోనాచ్ విద్యార్ధి, భూస్వామి కొడుకూ అయిన చందర్ సరళ ని రంగనాధయ్యరు మీద ప్రయోగించడమే కథాంశం.\n\nశైవం-వైష్ణవాల మధ్య తారా స్థాయిలో ఉన్న విభేదాలని ఇతివృత్తంగా తీసుకుని రాసిన కథానిక \'మీ పేరేమిటి?\' నాంచారమ్మ అనే విద్యావంతురాలైన శ్రీవైష్ణవ గృహిణిది బలమైన పాత్ర ఇందులో. \"ఈ దేశంలో పాండవులు ఉండని గుహలూ, సీతమ్మవారు స్నానమాడని గుంటలూ లేవు\" అంటారు రచయిత, కథా స్థలాన్ని పరిచయం చేస్తూ. శివ మతానికి మొనగాడు జంగం శరభయ్య తనని తాను నందికేశ్వరుడి అవతారంగా ప్రచారం చేసుకుంటే, వైష్ణవ ప్రచారకుడు సాతాని మనవాళ్ళయ్య తాను గరుడాళ్వారి అంశగా చెప్పుకుని తిరుగుతూ ఉంటాడు. బుద్ధుడిని శ్రీమహావిష్ణువు పదో అవతారం అన్న వాళ్లకి, యేసు క్రీస్తుని పదకొండో అవతారంగా చెయ్యడానికి సాధ్యం కాలేదంటారు గురజాడ.\n\nమతం ఇతివృత్తంగా రాసిన మరో కథానిక \'మతము: విమతము\" నిడివిలో చాలా చిన్నదే అయినా, చాలాసేపు ఆలోచింపజేసేది. ముఖ్యంగా ముగింపు వాక్యం. గురజాడ కలలు కన్న మరో సంఘ సంస్కారం భార్య భర్తల మధ్యన వయోభేదం ఎక్కువ ఉండకుండా ఉండడం. \'మెటిల్డా\' కథానిక ఈ అంశాన్ని గురించే. ముసలి భర్త అనుమానం జబ్బు కారణంగా ఇబ్బందులు పడే పడుచు మెటిల్డా కథ ఇది. అసంపూర్తిగా అనిపించిన స్కెచ్ \'సౌదామిని.\' గురజాడ దీనిని పూర్తి చేసి ఉంటే తెలుగు నాట మరో మంచి నవల అయి ఉండేది అనిపించింది, ఆయన సిద్ధ పరచిన పూర్వరంగాన్ని చదివాక.\n\nఈ కథానికల తో పాటుగా గురజాడ జీవిత విశేషాలనీ, అరుదైన ఛాయా చిత్రాల్నీ, సెట్టి ఈశ్వరరావు రాసిన రెండు వ్యాసాలనీ జత పరిచారు ప్రచురణ కర్తలు. \'ఆధునిక భాషా సాహిత్యాల యుగకర్త\' అనే వ్యాసంలో, తెలుగు సాహిత్యం పురుడు పోసుకున్నది మొదలు, గురజాడ శకం వరకూ పరిణామ క్రమాన్ని విశదంగా రాశారు ఈశ్వర రావు. ఇక రెండో వ్యాసం \'మొట్టమొదటి ఆధునిక కథలు\' సంకలనం లోని కథానికల పరిచయం. ఇది క్లుప్తంగా సాగింది. కథా సాహిత్యాన్ని ఇష్టపడేవాళ్ళు తప్పక చదవాల్సిన పుస్తకం. (పేజీలు 88, వెల రూ.40, విశాలాంధ్ర అన్ని శాఖలూ). \n',general
'చిత్రకారులంతా కుంచెలనీ, రంగులనీ ఉపయోగించి అందమైన వర్ణచిత్రాలకు రూపు దిద్దుతారు. ఒకానొక చిత్రకారుడు, కుంచెతో పాటుగా కలాన్నీ చేతపట్టి, కేవలం రంగులతో మాత్రమే కాకుండా అక్షరాలతోనూ బొమ్మలు గీశాడు. వాటిలో ఒకానొక దృశ్య కావ్యమే \'హిమబిందు.\' రచయిత అడివి బాపిరాజు. ఈ చారిత్రాత్మక నవల చదువుతున్నంత సేపూ ఎక్కడా కూడా కేవలం \'చదువుతున్న\' అనుభవం కలగలేదు. కథంతా నా కళ్ళెదుట జరుగుతున్నట్టుగానూ, నన్ను నేను మైమరిచి జరుగుతున్న దానిని చూస్తున్నట్టుగానూ అనిపించిందంటే, అది కేవలం అడివి బాపిరాజు చేసిన అక్షర మాయాజాలం.\n\nఆంధ్రుల చరిత్రలో శాతవాహనులది ముఖ్యమైన కాలం. అసలు తొట్టతొలి ఆంధ్ర పాలకులు శాతవాహనులే అన్న వాదనకూడా ఉంది. \'హిమబిందు\' నవల కథాకాలం శ్రీముఖ శాతవాహనుడు ఆంధ్ర సామ్రాజ్యాన్ని పాలిస్తున్న రోజులు. ధాన్యకటక పట్టణంలో ప్రముఖ వ్యాపారి చారుగుప్తుడి ఏకైక కుమార్తె హిమబిందు కుమారి. చారుగుప్తుడిని గురించి ఒక్క మాటలోచెప్పాలంటే అతడు కుబేరునికే అప్పివ్వగలవాడు. గ్రీకు వ్యాపారవేత్త డెమాస్తనీస్ సోదరి - తర్వాతికాలంలో ముక్తావళిదేవి గా మారిన - \'పెర్లా\' కుమార్తె ప్రజాపతి మిత్ర హిమబిందు తల్లి. ఆవిధంగా హిమబిందులో ఆంధ్ర, యవన రక్తాలు ప్రవహిస్తున్నాయి. స్త్రీలు కూడా తిరిగి చూసే అందం హిమబిందు కుమారిది.\n\nచారుగుప్తుని సోదరి అమృతలతా దేవి కుమారుడు, శాతవాహన రాజ్యపు యువ సైనికాధికారీ అయిన సమదర్శికి తన మరదలంటే ఇష్టం. అమృతలతా దేవికి మేనకోడలినే తన కోడలిగా చేసుకోవాలని కోరిక. అయితే, యువరాజు శ్రీకృష్ణ శాతవాహనునికి హిమబిందు కుమారిని ఇచ్చి వివాహం చేయడం ద్వారా మహారాజుతో వియ్యమందాలన్నది చారుగుప్తుని అభీష్టం. మహారాజు జన్మదిన సందర్భంగా జరిగిన ఎడ్లబళ్ళ పందాలలో సమదర్శిని సైతం ఓడించి నిలిచిన యువ వీరుడూ, శిల్పీ అయిన సువర్ణశ్రీ - హిమబిందు తొలిచూపులోనే ఒకరితో ఒకరు ప్రేమలో పడతారు. అదే సంరంభంలో సువర్ణశ్రీ చెల్లెలు నాగబంధునిక సమదర్శితో ప్రేమలో పడుతుంది.\n\nబౌద్ధ మతావలంబకులైన శాతవాహనుల కారణంగా, రాజ్యంలో ఆర్ష ధర్మం అడుగంటుతోందన్న ఆగ్రహంతో అపర విశ్వామిత్రుడిగా పేరు తెచ్చుకున్నస్థౌలతిష్య మహర్షి, శాతవాహనుల మీద ఆగ్రహంతో, శ్రీకృష్ణ శాతవాహన యువరాజుని అంతం చేయాలనే సంకల్పంతో తన మనవరాలు చంద్రబాలని \'విషబాల\' గా తయారు చేసి ఆమెని యువరాజుపై ప్రయోగించేందుకు రంగం సిద్ధం చేస్తాడు. ఇంతలోనే ఉజ్జయిని పై శత్రువులు దండెత్తడంతో యుద్ధం అనివార్యమయింది. పాటలీపుత్రాన్ని కూడా జయించి శ్రీముఖుడు జంబూద్వీపానికే చక్రవర్తి కావాలన్న తన ఆకాంక్షని బయట పెట్టిన చారుగుప్తుడు, దండయాత్రకి అవసరమయ్యే సమస్త ఖర్చులూ తనేభరిస్తానని మనవి చేస్తాడు మహారాజుకి.\n\n\nఓపక్క సువర్ణశ్రీ-హిమబిందు కుమారిల ప్రణయం, మరోవంక యుద్ధ సన్నాహాలు. మహారాజుతో కలిసి యుద్ధానికి బయలుదేరబోతూ, హిమబిందుని శ్రీకృష్ణ శాతవాహనునికిచ్చి ఆమెని భావి సామ్రాజ్ఞిగా చూడాలన్నతన కోరికని కుమార్తె ముందుంచుతాడు చారుగుప్తుడు. తండ్రికి ఎదురు చెప్పే స్వభావం కాదు హిమబిందుది. హిమబిందు భావి సామ్రాజ్ఞి కానున్నదన్న విషయం సువర్ణశ్రీ కి తెలుస్తుంది. అంతలోనే ఊహించని విధంగా, శత్రువులెవరో హిమబిందునీ, ఆమె అమ్మమ్మ ముక్తావళీ దేవినీ అపహరిస్తారు. ఆమెని వెతుకుతూ బయలుదేరతాడు సువర్ణశ్రీ. యుద్ధానికి బయలుదేరుతున్న శ్రీకృష్ణ శాతవాహనునిపై విషబాలని ప్రయోగిస్తాడు స్థౌలతిష్య మహర్షి.\n\nప్రేమలూ, పగలూ, రాచరికపుటెత్తులూ, వ్యాపారపు మాయలూ, ఆర్ష ధర్మం, బుద్ధ బోధనలు, యుద్ధ నీతులూ, ఉత్కృష్టమైన కళా సంస్కృతులు, ఊహకందని మానవ సంబంధాలు... పూర్తిగా ఓ కొత్త ప్రపంచం - అది కూడా పాఠకులని ఇట్టే ఆకర్షించే ప్రపంచాన్ని అలవోకగా సృష్టించారు బాపిరాజు. మొదటి పాతిక పేజీలని కొంచం ఓపిగ్గా చదివితే, తర్వాత ఈ పుస్తకాన్ని పూర్తిచేసి కానీ పక్కన పెట్టలేం. సువర్ణశ్రీ పాత్ర పట్ల రచయిత ప్రేమ ఎక్కడా దాగలేదు. అతన్నో వీరాధి వీరుడిగా, నిశిత బుద్ధి గలవాడిగా, ఒక ఆదర్శ మూర్తిగా చిత్రించారు బాపిరాజు. హిమబిందు ప్రధాన నాయిక అయినప్పటికీ, ఆమెకన్నా విషబాలని ఎక్కువ శ్రద్ధగా తీర్చి దిద్దారేమో అనిపించింది చాలాసార్లు.\n\nస్థౌలతిష్య మహర్షి చేసే పనులు తెలిసీ మహారాజు ఊరకుండడం ద్వారా శాతవాహనుల పరమత సహనాన్ని చిత్రించారు రచయిత. అలాగే స్థౌలతిష్యుడు బౌద్ధ గురువు అమృతపాదుల మధ్య జరిగిన వేదాంత చర్చ ఆద్యంతం ఆసక్తిగా చదివించింది. ఇక్కడే కథకి ఒక అందమైన ముడి వేశారు బాపిరాజు. శాతవాహనుల పాలన, సైన్యాన్ని పోషించిన తీరు, ఆనాటి వర్తక వాణిజ్యాలు, చార వ్యవస్థ, బౌద్ధాన్ని వ్యాప్తి చేసిన విధానం వీటన్నింటినీ అత్యంత నిశితంగా అక్షరబద్ధం చేశారు. సువర్ణ శ్రీ కుటుంబం చెల్లెళ్ళు నాగబంధునిక, సిద్ధాంతికలతో అతని అనుబంధం, హిమబిందు-నాగబంధునికల స్నేహ బంధం, విషబాలని పెంచిన తీరు, ఆమె ఆలోచనల్లో క్రమంగా కలిగే మార్పులు, వివాహాన్ని గురించి యువరాజు, సమదర్శిల ఆలోచనలు.. ఇలా ఎక్కడా బిగి సడలని విధంగా కథని నడిపించారు.\n\nనిజానికి ఈనవల ఆధారంగా ఒక మల్టీ స్టారర్ చారిత్రిక సినిమా చేయొచ్చు. ముగ్గురు కథానాయకులు, నాయికలు, ఇంకా అనేక ప్రధాన పాత్రలు. రాజమహళ్ళు, యుద్ధాలు.. చాలా భారీ బడ్జట్టే అవుతుంది. అయితేనేం? కథలో సినిమాకి కావాల్సిన హంగులన్నీ ఉన్నాయి. అసలు నవల చదువుతుంటేనే సినిమా చూస్తున్న అనుభూతి కలిగింది. \'నారాయణరావు\' \'కోనంగి\' నవలల్లో వలె ప్రధాన కథానాయకుడు సువర్ణశ్రీ ఉత్తమ గుణాలు కలవాడు, \'తుపాను\' కథానాయకుని వలె శిల్పి. ఆ నవలల్లాగే ఈ నవలకీ చదివించే గుణం పుష్కలంగా ఉంది. విశాలాంధ్ర ప్రచురించిన ఈ 296 పేజీల నవల వెల రూ.150. ఏవీకెఎఫ్ లోనూ లభిస్తోంది. \n',general
'నాకు తెలిసిన వాళ్లకి ఒక సమస్య వచ్చింది. అది కూడా వాళ్ళబ్బాయి వల్ల. కుర్రాడు బుద్ధిమంతుడు, తెలివైన వాడూ అయినప్పటికీ సమస్య రాడానికి కారణం \'కాలం కలిసి రాకపోవడం\' అని తల్లిదండ్రుల ప్రగాఢ నమ్మకం. సరే, నమ్మకాలనీ, విశ్వాసాలనీ మార్చడానికి మనమెవరం? సమస్య ఆ కుర్రాడి చదువు. ఎటూ కాకుండా అయిపోయింది కదా అని బాధనిపించింది జరిగింది విన్నప్పుడు. ఇప్పుడు ఎవరిని తప్పు పట్టినా ఉపయోగం లేదు కూడా.\n\nఆ కుర్రాడు మూడేళ్ళ క్రితం ఇంటర్ పాసై, ఎంసెట్ రాశాడు. మంచి ర్యాంకు రాలేదు. ఎంసెట్ మళ్ళీ రాయాలా? డిగ్రీలో చేరాలా? ఇంకేదన్నా ప్రత్యామ్నాయం ఆలోచించాలా? అన్న ఆలోచనలో అతను, అతని కుటుంబం ఉన్నప్పుడు, \'ఎంసెట్ లో ర్యాంకు రాలేదా? బాధ పడకండి. మీ పిల్లల్ని సీఏలుగా తీర్చి దిద్దే బాధ్యత మాది\' అంటూ ఓ ప్రముఖ విద్యా సంస్థ మొదలు పెట్టిన ప్రచారం వీళ్ళ దృష్టికి వచ్చింది. ఆ సంస్థ ఆఫీసుకి కుర్రాడిని తీసుకుని వెళ్ళారు అతని తల్లిదండ్రులు.\n\nచార్టర్డ్ అకౌంటన్సీ ఎంత గొప్ప కోర్సో, ఇంజనీరింగ్, మెడిసిన్లతో ఏవిధంగా సమానమో - కొండొకచో అంతకన్నా ఎక్కువో - ఆ కోర్సు పూర్తి చేస్తే కుర్రాడి జాతకం ఏవిధంగా మారిపోతోందో గ్రాఫిక్స్ లో చూపించేయడంతో పాటుగా, కుర్రాడిని తమకి అప్పగిస్తే తగు మాత్రం ఫీజు తీసుకుని సీఏగా తిరిగి అప్పగిస్తామని హామీలిచ్చేసి, అప్పటికప్పుడే అడ్మిషన్ తీసుకోడానికి ఒప్పించేశారు ఆ సంస్థ వాళ్ళు. మార్కెటింగా మజాకానా మరి? శుభమో, ఆశుభమో తెలియని ఒకానొక ముహూర్తంలో కోచింగులో చేరిపోయాడు.\n\nవాళ్ళబ్బాయిని సీఏని చేయబోతున్నందుకు తల్లితండ్రులు చాలా గర్వపడ్డారు అప్పట్లో. ఇంజినీరింగుకి తొందర్లోనే డిమాండ్ పడిపోతుందనీ, సీఏనే బెస్టనీ చుట్టూ ఉన్నవాళ్ళకి చెప్పారు కూడా. గడిచిన మూడేళ్ళలోనూ దాదాపుగా ఇంజనీరింగ్ చదువుకి పెట్టినంత ఖర్చూ సీఏ చదువుమీద పెట్టారు. సమస్య ఇప్పుడు వచ్చింది. ఆ కుర్రాడికి క్లాసులో ఉన్నంతసేపూ బాగానే ఉంటోంది కానీ, చదవడానికి వచ్చేసరికి అంతా బ్లాంక్ గా ఉంటోంది. ఇక పరిక్షలైతే చెప్పక్కర్లేదు. సీఏ నేను చదవను అంటాడు. సదరు సంస్థ వాళ్ళు విజయవంతంగా చదువుకుంటున్న స్టూడెంట్స్ ని చూపిస్తూ లోపం కుర్రాడిలో ఉంది తప్ప కోచింగులో లేదనేస్తున్నారు.\n\nకుర్రాడి పరిస్థితి త్రిశంకు స్వర్గంలో పడ్డట్టయ్యింది. అటు చూస్తే తన తోటివాళ్ళందరూ ఇంజనీరింగ్ పూర్తి చేసేయ బోతున్నారు. చదువు పూర్తి చేసి ముందుకి వెళ్ళలేడు. అలాగని వెనక్కీ వెళ్ళలేడు. తల్లితండ్రులు సీనియర్ చార్టర్డ్ అకౌంటంట్లని కలవడం మొదలు పెట్టారు. \"కోచింగ్ లో చేరిస్తేనే సీఏ అయిపోరు. చదివే వాళ్లకి ఆసక్తి ఉండాలి. బాగా కష్టపడి చదవడం, చదివింది అర్ధం చేసుకుని సొంతంగా రాయడం అవసరం. మీరు కోర్సులో చేర్చేముందే కుర్రాడిని మా దగ్గరకి తీసుకురావాల్సింది\" అన్నది అటునుంచి వచ్చిన సమాధానం. సీఏలో పాస్ పర్సంటేజ్ పదిహేను నుంచి ముప్ఫై శాతం లోపేనని చల్లగా చెప్పారు వాళ్ళు.\n\n\"సీఏ అంటే మాటలేంటీ.. ఎవడు పడితే వాడు సీఏ అయిపోడమే\" అంటూ దొరికిందే చాన్సని కొందరు బంధువులు మొటికలు విరుస్తున్నారు . కుర్రాడికి ఏడుపొక్కటే తక్కువ. తల్లిదండ్రుల పరిస్థితీ ఇంచుమించి అదే. సీఏ మధ్యలో వదిలేసిన వాళ్లకి ఒక సర్టిఫికేట్ ఇస్తారనీ, దానితో సీఏగా పనిచేసే వాళ్ళదగ్గర అసిస్టంట్ ఉద్యోగం దొరుకుతుందనీ తెలిశాక, ఆ ఉద్యోగంలో చేరిపోతానని కుర్రాడి పట్టు. ఇప్పటికీ సమయమూ, డబ్బూ చాలా ఖర్చయ్యింది కాబట్టి ఇకపై ఆ రెంటినీ వేస్ట్ చేయనంటాడు. ఎటూ చెప్పలేని పరిస్థితిలో ఉన్నారు తల్లిదండ్రులు. నన్ను సలహా అడిగినప్పుడు \"కేవలం మూడేళ్ళ కోసం నలభయ్యేళ్ళ కెరీర్ ని పణంగా పెట్టొద్దు. ఇంటర్ క్వాలిఫికేషన్ తో చేయదగ్గ కోర్సుల్లో నీకు నచ్చిన దానిలో చేరు.. జరిగినదాన్నే తల్చుకుని బాధ పడొద్దు\" అని చెప్పాను.. చూడాలి, ఏం చేస్తారో..\n',general
'దివారం అన్న పేరే గానీ ఎంత హడావిడిగా జరిగిపోయిందో రోజంతా.. ఉన్నట్టుండి ఏవేవో పనులు.. బిజీ బిజీ.. వీటిలో పడి అసలు \'హడావిడి\' విషయం మరిచిపోయాను. అదే, సుమన్ ప్రొడక్షన్స్ సంస్థ సమర్పించు ప్రీమియర్ షో \'హడావిడి.\' సుమన్ బాబు కేవలం నిర్మాణ బాధ్యతలకి మాత్రమే పరిమితం అయినందువల్లనేమో ప్రచారం మీద పెద్దగా దృష్టి పెట్టలేదు. టీవీలో అరుదుగా క్లిప్పింగులూ, పేపర్లో ఒకటి రెండు ప్రకటనలూ మాత్రం ఇచ్చేసి ఊరుకున్నారంతే.\n\nసరే, నా హడావిడి కారణంగా ఈ \'హడావిడి\' ని శ్రద్ధగా కూర్చుని చూడడం వీలు పడలేదు. అలాగని పూర్తిగా వదిలిపెట్టలేం కదా. అందుకని చెప్పేసి అప్పుడోసారీ, అప్పుడోసారీ ఓరకంట చూసి కథ, కథనం, సంభాషణలు, హాస్యం, సెంటిమెంటు తదితర నవరసాలు, మరీ ముఖ్యంగా నిర్మాణ విలువలని వీలు మేరకి పరిశీలించాను. ఈ షోతో జానకిరాం అనే కొత్త టెక్నీషియన్ కి సుమన్ ప్రొడక్షన్స్ లో దర్శకుడిగా ప్రమోషన్ రావడం తో పాటు, సుమన్ బాబు కథానాయకుడిగా విజయవంతమైన షోలు తీసిన దర్శకుడు ఇంద్రనాగ్ (పూర్వాశ్రమంలో నటుడే) కి హీరోగా ప్రమోషన్ వచ్చింది. కానైతే, కొన్ని కొన్ని సన్నివేశాల్లో ఇంద్రనాగ్ నటన చూసినప్పుడు, దర్శకత్వం వహించింది సుమన్ బాబేమోనని అని అనుమానం వచ్చేసింది నాకు.\n\nఅసలు, \'అయ్యాం బాల్రాజ్ ఫ్రం బలభద్రపురం\' అంటూ ఇంద్రనాగ్ పలికిన డైలాగుని ఒకానొక ప్రకటనలో చూసినప్పుడే, ఇంద్రనాగ్ అసలుపేరు నాగేంద్ర అనీ, సుమన్ బాబు సూచనల మేరకి ఇంద్రనాగ్ అని మార్చుకున్నాడనీ, అతని సొంతూరు బలభద్రపురం అనీ అప్పుడెప్పుడో కర్ణ పిశాచులు కూసిన విషయం గుర్తొచ్చింది. సరే, సొంతూరు మీద అభిమానం ఉండడం అభినందించాల్సిన విషయమే కదా. అసలంటూ ఏదో ఒక ఊరుండా లని సన్నివేశం బలవంతం చేసింది కాబట్టి (సిట్యుయేషన్ డిమాండ్ చేసింది కాబట్టి అన్నమాట) తన ఊరి పేరు వాడుకొని ఉంటాడు అనుకున్నా.\n\nత్రివిక్రమ్ శ్రీనివాస్ రచించిన ముక్కోణపు ప్రేమ కథలు ఒకటి కాకపొతే ఒకటైనా వెండితెర మీద చూసే ఉంటారు కదూ.. అంటే హీరో, హీరోయిన్ని మూగగా ప్రేమిస్తూ ఉంటాడు. కానీ ఆ హీరోయిన్నేమో మరొకడితో పీకల్లోతు ప్రేమలో మునిగి ఉంటుంది. అప్పుడు హీరో ప్రేమ త్యాగాన్ని కోరి, హీరోయిన్నీ, ఆమె ప్రేమికుడినీ కలపడానికి శక్తివంచన లేకుండా కృషిచేస్తాడు. చివర్లో హీరోయిన్ను తను ప్రేమించిన వాడి దుర్మార్గాన్నీ, హీరో ప్రేమనీ ఏకకాలంలో అర్ధం చేసేసుకుని, పెళ్ళిపీటల మీద నుంచిలేచొచ్చి హీరోతో నువ్వేకావాలి అంటుంది.\n\n\nకొన్నైనా తెలుగు సినిమాలు గుర్తొచ్చాయి కదూ. అదేం విచిత్రమో కానీ, సుమన్ ప్రొడక్షన్స్లో పని చేసే ఏ ఒక్కరూ కూడా ఈ కథతో వచ్చిన ఏ ఒక్క సినిమానీ కూడా చూడలేదు. చూసి ఉంటే, ఇదే కథతో మళ్ళీ ఓ ప్రీమియర్ షో నిర్మించరు కదా.. బాలరాజు తను ప్రేమించిన అమ్మాయిని, ఆమె ప్రేమించే వాడికి ఇచ్చి పెళ్లి చేయడం కోసం చేసే \'హడావిడి\' ని మూడుగంటల పాటు బుల్లితెర మీద చూపించారు. నిర్మాణ విలువలు కూడా నిర్మాణ సంస్థ స్థాయిలోనే ఉన్నాయి. అయినప్పటికీ, ఈ షోని సమర్పించడానికి పోటీలు పడుతూ వచ్చారు స్పాన్సర్లు.\n\nఅనేకానేక సినిమాల్లో మళ్ళీ మళ్ళీ చూసిన సన్నివేశాలు, వినేసిన డైలాగుల్ని ఇంద్రనాగ్ అండ్ కో ద్వారా మళ్ళీ చూపించారు ఇందులో. సుమన్ బాబు ఏదన్నా ప్రత్యేక అతిధి పాత్రన్నా చేసి ఉండకపోతాడా అన్న ఆశతో చివరికంటా ఓ కన్నేసి ఉంచాను ఈ షో మీద. చివరాకరికి పెళ్ళికూతురు, పీటల మీదనుంచి లేచొచ్చేసి, హీరో మోటార్ సైకిల్ మీద వాళ్ళిద్దరూ పారిపోయేటప్పుడు కూడా, సుమన్ బాబు కార్లో వచ్చి \"ఇలా రోడ్డు మీద కాదు, ఇంటికెళ్ళి ప్రేమించుకోండి\" అని సందేశం ఇవ్వడమో, లేక దగ్గరుండి పెళ్లి చేయడమో చేయకపోతాడా అని ఎదురు చూశాను. ప్చ్.. ఆ రెండూ కూడా జరగలేదు.\n\nఅయితే, నన్ను నిరాశ పరచని సంగతులు రెండు కనిపించాయి. మొదటిది ఒకానొక బ్రేక్ లో వచ్చిన ఒకానొక ప్రకటన. అప్పట్లో ఈ తరం \'మాయాబజార్\' గా అనేకానేకుల ప్రశంశలు అందుకున్న నిరుపమాన పౌరాణిక చిత్రం \'ఉషాపరిణయం\' త్వరలో ఈటీవీలో ప్రసారం కాబోతోందన్నది మొదటి ప్రకటన. థియేటర్లో ఈ సినిమాని చూడని వాళ్ళు, పౌరాణికాల్లో ఎన్టీఆర్ కి నిజమైన వారసుడు సుమన్ బాబేనన్న పెద్ద మనుషుల ప్రశంశలని గుర్తు చేసుకుని మరీ ఈ సినిమాని చూడాలి. అలాగే యూట్యూబ్లో భద్ర పరిచే ఏర్పాట్లూ జరగాలి. ఇక రెండోది, ఎండ్ టైటిల్స్ రోలవుతుండగా, క్లాప్ కొట్టిన సుమన్ బాబు కాళ్ళకి ఇంద్రనాగ్ భయముతో, భక్తితో, అనురక్తితో నమస్కరించడం. ఇంద్రనాగ్ హీరోగా మరికొన్ని ప్రీమియర్ షోలు వచ్చే అవకాశాలు కనిపిస్తున్నాయి కదూ. \n',general
'సహచర తెలుగు బ్లాగర్లకు ముందస్తు శుభాభినందనలు.\nమరియు మరొక శుభవార్త!\nవిశ్వ వ్యాప్తంగా నివసిస్తున్న ప్రవాస తెలుగు ప్రజానీకానికి, తెలుగు వెబ్సైట్ అధిపతులకు, తెలుగు సంఘాల వారికి, తెలుగు బ్లాగర్లకు,మరియు తెలుగు బాషాభిమానులకు, పెద్దలకు, మిత్రులకు అభివాదములు,\nతెలుగు బాష పైన వున్న మమకారముతో, అభిమానముతో తెలుగు తల్లికి ఉడతా భక్తిగా మేము \'ప్రవాసరాజ్యం\' అనెడి తెలుగు వెబ్సైట్ ను ఆవిష్కరించదలిచాము.అందుకు అనువైన వేదికగా సెప్టెంబర్ 28 నుండి 30 వ తేది వరకు  కేలిఫోర్నియా [అమెరిక] లో గ్లోబల్ ఇంటర్నెట్ ఫోరం ఫర్ తెలుగు (GIFT) నేతృత్వంలో నిర్వహించబడనున్న అంతర్జాతీయ తెలుగు అంతర్జాల (ఇంటర్నెట్) మహాసభలని భావించి అదే వేదికపై తెలుగు ప్రముఖుల సువర్ణ హస్తాలతో \'ప్రవాసరాజ్యం\' తెలుగు వెబ్ సైట్ ను ఆవిష్కరింపజేయాలని సంకల్పించాము. ప్రవాసరాజ్యం వెబ్ సైట్ ను ప్రారంబించడములో మా ప్రధాన ఉద్దేశ్యము విశ్వ వ్యాప్తం గా వున్న అన్ని తెలుగు సంఘాలను, బ్లాగర్లను, వ్యక్తులను, నెట్జర్లను మరీ ముఖ్యంగా వెబ్ సైట్లను ఒకే వేదికపై జేర్చాలన్నదే. ఇందులో కులమతాలకు,రాగద్వేషాలకు తావులేదని విన్నవించుకుంటూ, ప్రస్తుతకాలంలో కనుమరుగవుతున్న తెలుగు బాషను పదిమంది ప్రవాస తెలుగు ప్రజలకు అందిచాలన్న ఆశయం. ఇందులో వేదాంత, వైద్య, రాజకీయ, సామాజిక, సిని, విషయాలతో పాటు మహిళలకు, చిన్నారులకు, ప్రత్యెక శీర్షికలను, మరియు యువతకు ఉద్యోగ అవకాశాలకు సంబందించిన విషయాలను తెలుగులో పొందుపరచడం జరుగుతుంది. ఇందుకు మీ అందరి అమూల్య సహకారం అవసరంగా అభిలషిస్తూ...మా(మీ)\'ప్రవాసరాజ్యం\' ప్రారంభ సందర్భంగా మీ విలువైన రచనలను, వ్యాసాలను, కవితలను, శీర్షికలను, చిట్టి, పొట్టి చిన్నారుల కథలను, హాస్య కుసుమాలను మా ఈ మెయిల్ ఐ.డి. [admin@pravasarajyam.com) కు సెప్టెంబర్ 15 వ తేదీలోగా పంప ప్రార్ధన.\n\nవిశ్వ వ్యాప్తంగా నివసిస్తున్న ప్రవాస తెలుగు ప్రజానీకానికి, తెలుగు వెబ్సైట్ అధిపతులకు, తెలుగు సంఘాల వారికి, తెలుగు బ్లాగర్లకు,మరియు తెలుగు బాషాభిమానులకు, పెద్దలకు, మిత్రులకు అభివాదములు.\n\nతెలుగు బాష పైన వున్న మమకారముతో, అభిమానముతో తెలుగు తల్లికి ఉడతా భక్తిగా మేము \'ప్రవాసరాజ్యం\' అనెడి తెలుగు వెబ్సైట్ ను ఆవిష్కరించదలిచాము.అందుకు అనువైన వేదికగా సెప్టెంబర్ 28 నుండి 30 వ తేది వరకు  కేలిఫోర్నియా [అమెరిక] లో పెద్దలు శ్రీ కూచిబొట్ల ఆనంద్ మరియు మిత్రులు శ్రీ ఫణి మాధవ్ కస్తూరి ల నేతృత్వంలో నిర్వహించబడనున్న అంతర్జాతీయ తెలుగు అంతర్జాల (ఇంటర్నెట్) మహాసభలని భావించి అదే వేదికపై తెలుగు ప్రముఖుల సువర్ణ హస్తాలతో \'ప్రవాసరాజ్యం\' పూర్తి తెలుగు వెబ్ సైట్ ను ఆవిష్కరింపజేయాలని సంకల్పించాము. ప్రవాసరాజ్యం వెబ్ సైట్ ను ప్రారంబించడములో మా ప్రధాన ఉద్దేశ్యము విశ్వ వ్యాప్తం గా వున్న అన్ని తెలుగు సంఘాలను, బ్లాగర్లను, వ్యక్తులను, నెట్జర్లను మరీ ముఖ్యంగా వెబ్ సైట్లను ఒకే వేదికపై జేర్చాలన్నదే. ఇందులో కులమతాలకు,రాగద్వేషాలకు తావులేదని విన్నవించుకుంటూ, ప్రస్తుతకాలంలో కనుమరుగవుతున్న తెలుగు బాషను పదిమంది ప్రవాస తెలుగు ప్రజలకు అందిచాలన్న ఆశయం. ఇందులో వేదాంత, వైద్య, రాజకీయ, సామాజిక, సిని, విషయాలతో పాటు మహిళలకు, చిన్నారులకు, ప్రత్యెక శీర్షికలను, మరియు యువతకు ఉద్యోగ అవకాశాలకు సంబందించిన విషయాలను తెలుగులో పొందుపరచడం జరుగుతుంది. ఇందుకు మీ అందరి అమూల్య సహకారం అవసరంగా అభిలషిస్తూ...మా(మీ)\'ప్రవాసరాజ్యం\' ప్రారంభ సందర్భంగా మీ విలువైన సందేశాలను, వ్యాసాలను, కవితలను, శీర్షికలను, చిట్టి, పొట్టి చిన్నారుల కథలను, హాస్య కుసుమాలను మా ఈ మెయిల్ ఐ.డి. కు సెప్టెంబర్ 10 వ తేదీలోగా పంప ప్రార్ధన.\n\n',general
'పాతికేళ్ళ క్రితం మాట. ఒక వేసవి మధ్యాహ్నం ఇల్లు సద్దుతూ ఉండగా యువో, జ్యోతో గుర్తు లేదు కానీ అప్పటికే పాతబడ్డ పుస్తకం కనిపిస్తే పేజీలు తిప్పడం మొదలు పెట్టాను. \'ఉద్వేగాలు\' అన్న పేరు చూసి ఆగాను. కథకి బాపూ గీసిన బొమ్మ ఇంకా జ్ఞాపకం ఉంది. \'పాప\' అన్న పేరు చూసి ఎవరో రచయిత్రి అనుకున్నాను. కథ మాత్రం చాలా బాగా గుర్తుండి పోయింది. నలుగురి ఎదుటా కన్నీళ్లు పెట్టుకోడాన్ని చిన్నతనంగా భావించే ఓ అన్నగారూ, అందుకు ఏ మాత్రం సంశయించని ఓ చెల్లెలి కథ ఇది.\n\nఅదేదో టీవీ ప్రోగ్రాం లోలాగా \'కట్ చేస్తే..\' ..రెండేళ్ళ క్రితం పుస్తకాల షాపులో \'పాలగుమ్మి పద్మరాజు రచనలు మొదటి సంపుటం\' కనిపిస్తే ఆసరికే \'గాలివాన,\' \'పడవ ప్రయాణం\' లాంటి కొన్ని కథలు చదివి ఉండడంతో రెండో ఆలోచన లేకుండా పుస్తకం తీసేసుకున్నాను. ఇంటికొచ్చి వరుసగా ఒక్కో కథా చదువుతూ మూడో రోజుకి ఏడో కథకి వచ్చాను. పద్మరాజు కథల్ని వరస పెట్టి గబగబా చదివేయడం అసంభవం అన్నది ఆయన కథలు చదివిన వాళ్ళందరికీ తెలిసిన విషయమే.\n\nఇంతకీ సదరు ఏడో కథ మరేదో కాదు, \'ఉద్వేగాలు.\' టైటిల్ మొదలు, కథ ఆసాంతమూ, చదువుతున్నంత సేపూ ఆ పాత కథే గుర్తొచ్చింది. కొంచం ఆలోచించాక లైటు వెలిగింది, \'పాప\' అన్నది పాలగుమ్మి పద్మరాజు సంక్షిప్త నామమని. ఇన్నాళ్ళ పాటు గుర్తుండి పోయిన ఈ కథ అంత పెద్దదేమీ కాదు కేవలం ఆరు పేజీలు. ఎందుకు గుర్తుండి పోయిందో ఇదమిద్దంగా చెప్పడం కష్టం కాబట్టి కథేమిటో క్లుప్తంగా చెబుతాను.\n\nరాజిగాడికి తొమ్మిదేళ్ళ వయసప్పుడు, వాడి చెల్లెలు శేషి కి ఐదేళ్ళు. ఉద్వేగాలని ప్రదర్శించే వాళ్ళంటే రాజిగాడికి చిరాకు. వాడికీ కన్నీళ్లు వస్తాయి కానీ వాటిని బయటికి ప్రదర్శించడు. పిల్లలిద్దరికీ అమ్మమ్మ ఇల్లు అలవాటే కాబట్టి, వాళ్లనక్కడ వదిలేసి, రాజిగాడి తల్లీ తండ్రీ తీర్ధ యాత్రలకి వెళ్తారు. శేషిని ముద్దు చేస్తూ వాళ్ళత్త \"అలంకరించుకోవే కోడలా అత్తవారింటికి వెళ్ళాలి\" అనే పాట నేర్పుతుంది. ఆపాట పాడుకుంటూ ఆడుకుంటున్న శేషి, వారం రోజులు గడిచేసరికి అమ్మ కోసం బెంగ పెట్టుకుంటుంది. ఓదార్చడు రాజిగాడు.\n\nశేషికి జ్వరం రావడంతో తంతి ఇచ్చి తల్లిదండ్రులని రప్పిస్తారు. శేషిని చూసి బావురుమంటుంది వాళ్ళమ్మ. \"శేషి అంటే చిన్న పిల్ల. అమ్మ ఎందుకు ఏడవాలి?\" అంటూ తల్లిమీద కోపగించుకుంటాడు రాజుగాడు. కాలక్రమంలో శేషి \'శేషు\' అవుతుంది. వాళ్ళాయన అలాగే పిలుస్తాడు మరి. అతగాడు బారిస్టర్ పరీక్షకి ఇంగ్లండ్ బయలుదేరతాడు. కన్నీళ్ళని దాచుకోవడం చేతకాదు శేషుకి. వెళ్ళిపోతున్న రైలును చూస్తూ బావురుమంటుంది. అన్నగారిది ప్రేక్షక పాత్ర.\n\nకాలం పరిగెత్తి పరిగెత్తి శేషుని కాస్తా శేషప్పని చేసేస్తుంది. అంతా బాగా జరుగుతుండగా, ఓ ఆడపిల్ల కలిగాక అకాల వైధవ్యం ప్రాప్తిస్తుంది ఆమెకి. అన్నగారింట చేరుతుంది. భర్త తాలూకు ఆస్తులు ఉండడంతో ఆర్ధిక ఇబ్బందులేవీ లేవు. కూతుర్ని పెంచి పెద్ద చేసి, ఓ యోగ్యుడికిచ్చిపెళ్లి చేస్తుంది. బీయే ప్యాసయిన ఆ కుర్రాడు బి.ఎల్. చదివే ఉద్దేశంతో మద్రాసులో కాపురం పెట్టదలచుకున్నాడు. కూతురిని విడిచిపెట్టి ఉండలేక, వాళ్ళతో పాటు తనూ మద్రాసు వెళ్తే బాగుండునని ఉంటుంది ఆవిడకి.\n\nఅత్తగారి ఉద్దేశం అల్లుడు గ్రహించినా, పైకి తేలడు. అల్లుడిని అలా అడగడం పధ్ధతి కాదని శేషప్ప అన్నగారి అభిప్రాయం. కూతురూ అల్లుడూ మద్రాసు బయలుదేరే వేళకి అల్లుడు ఎదురుగా ఉన్నాడన్న సంగతి కూడా మరచిపోయి వెక్కి వెక్కి ఏడుస్తుంది శేషప్ప గారు. వాళ్లెక్కిన బండి వెళ్ళిపోయినా ఆవిడ ఏడుపు మాత్రం మానలేదు. అన్నగారిది ఎప్పటిలాగే ప్రేక్షక పాత్ర. \"మనసులో ఉన్న విచారన్నంతా పైకి వదిలేయడం తప్పా?\" అన్న ప్రశ్న మొదలవుతుంది ఆయనలో. (మొత్తం అరవై ఆరు కథలున్న ఈ సంకలనాన్ని విశాలాంధ్ర ప్రచురించింది. పేజీలు 499, వెల రూ. 250, అన్ని ప్రముఖ పుస్తకాల షాపులు). \n',general
'టీవీలో వార్తలు చూస్తూ ఉన్నట్టుండి ఆలోచనలో పడ్డాను. రూపర్ట్ మర్దోక్ జాతికి క్షమాపణలు చెప్పాడన్న వార్తే నా ఆలోచనలకి కారణం. మర్దోక్ చిన్నవాడేమీ కాదు. ఎనభయ్యేళ్ల వయసు వాడు, అంతర్జాతీయ మీడియా మీద తనదైన ముద్రవేసి, వివిధ దేశాల్లో లెక్కకు మిక్కిలి దినపత్రికలు, మాగజైన్లు, టీవీ చానళ్ళు, స్టూడియోలకి అధిపతి. తన మీడియా బలంతో అగ్ర రాజ్యాలనే గడగడలాడించి, తన కనుసన్నల్లో ఉండేలా చేసుకున్న \'మీడియా మొగల్.\'\n\nచాలామంది భారతీయుల్లాగే నాక్కూడా ఇరవయ్యేళ్ళ క్రితం వరకూ మర్దోక్ ని గురించి పెద్దగా ఏమీ తెలీదు. టీవీ అంటే కేవలం దూరదర్శన్ మాత్రమే అని, ఇంట్లో కూర్చుని చూడగలిగే వార్తలంటే \'ప్రసారభారతి\' ఆమోదించినవి మాత్రమే అని ఎవరికి వారే సమాధానపడిపోయిన కాలంలో, పీవీ నరసింహారావు ప్రభుత్వం ప్రవేశ పెట్టిన నూతన ఆర్ధిక సంస్కరణల ఫలితంగా విదేశీ చానళ్ళు దేశంలోకి అడుగుపెట్టాయి. అయితే ఇవి వినోద కార్యక్రమాలకి మాత్రమే పరిమితం.\n\nసరిగ్గా అదే సమయంలో రంగ ప్రవేశం చేసింది స్టార్ టీవీ. ఈ ఛానల్ పెద్ద ఎత్తున వార్తా ప్రసారాలకి ఏర్పాట్లు చేస్తున్న సమయంలోనే, విదేశీ వార్తా చానళ్ళని ఆమోదించే విషయంలో పెద్ద ఎత్తున చర్చ జరిగింది. కొన్ని రాజకీయ పార్టీలు పూర్తిగా వ్యతిరేకించాయి. వార్తా ప్రసారాలు విదేశీయుల చేతుల్లోకి వెళ్ళడం వల్ల జరగబోయే పరిణామాల గురించి ఎన్నో వాదోపవాదాలు జరిగాయి. స్టార్ టీవీకి అనుకూలంగా ప్రభుత్వం నిర్ణయం తీసుకుంటే అది \'మర్దోకిజం\' కి దారితీస్తుందని సంపాదకీయాలు రాశాయి కొన్ని పత్రికలు.\n\nఅదిగో అప్పుడు విన్నాను రూపర్ట్ మర్దోక్ పేరు. దాదాపుగా ప్రతి రోజూ చర్చల్లో ఉండేది. అప్పుడే ఈ ఆస్ట్రేలియన్-అమెరికన్ జర్నలిజం రంగంలో సాధించిన విజయాలూ, వివిధ దేశాల్లో తన పత్రికా సామ్రాజ్యాన్ని స్థాపించి, విస్తరించిన వైనం, నష్టాల్లో ఉన్న స్థానిక పత్రికలని కొని తనదైన మార్కెటింగ్ విధానంతో ఆయా పత్రికలని అగ్ర భాగంలో నిలబెట్టడం లాంటి సంగతులెన్నో తెలిశాయి. సదరు మర్దోక్ స్టార్ టీవీ పేరిట భారత దేశంలోకి అడుగు పెట్టడానికి ప్రయత్నం చేస్తున్నాడనీ, అతన్ని రానివ్వడం దేశానికీ ప్రమాదమనీ కథనాలు రాశాయి మెజారిటీ పత్రికలు. తర్వాతి కథ టీవీ చూసే ప్రతి ఒక్కరికీ తెలిసిందే.\n\n\nప్రస్తుతానికి వస్తే, అంత గొప్పవాడైన రూపర్ట్ మర్దోక్ బ్రిటన్ జాతికి క్షమాపణలు చెప్పాడంటే అదేమన్నా మామూలు విషయమా? బ్రిటన్ పత్రిక \'న్యూస్ ఆఫ్ ది వరల్డ్\' చాన్నాళ్ళ క్రితమే మర్దోక్ కొనుగోలు చేశాడు. మార్కెట్లో మంచి స్థాయికి వచ్చేలా చేశాడు. ఈ పత్రికలో వచ్చిన సంచలనాత్మక కథనాలు ఇందుకు దోహద పడ్డాయి. అయితే, ఈ కథనాలు రాయడానికి ఈ పత్రికలో పని చేసే సిబ్బంది ప్రభుత్వంలో ఉన్న పెద్ద పెద్దవాళ్ళ ఫోన్లని ట్యాప్ చేశారనీ, ఆ విధంగా అనైతిక పద్ధతుల్లో సేకరించిన సమాచారంతో సంచనల కథనాలు వండి వార్చారనీ పెద్ద ఎత్తున దుమారం రేగింది.\n\nఈ గొడవ ఎంత పెద్దదయ్యిందంటే, అంత గొప్ప \'న్యూస్ ఆఫ్ ది వరల్డ్\' పత్రికా, గత వారం తన నూట అరవై ఎనిమిదో ఏట శాశ్వితంగా మూతపడింది. తన పత్రిక జరిపిన అనైతిక కార్యకలాపాలకి గాను మర్దోక్ క్షమాపణలు చెబుతూ, బ్రిటిష్ పత్రికల్లో ప్రకటనలు విడుదల చేశాడు. ఈ వార్త టీవీలో చూడగానే నాకు వచ్చిన మొదటి ఆలోచన \'అదే మనదగ్గరైతే?\' ...అవును, ఇలా క్షమాపణలు చెప్పాల్సిన పరిస్థితే వస్తే మన పత్రికల వాళ్ళూ, టీవీల వాళ్ళూ ఎన్నింటికని, ఎన్నిసార్లని క్షమాపణలు చెప్పగలరు?\n\nఏ ఒక్క పక్షం పట్లా పక్షపాతం లేకుండా వార్తలూ, వ్యాఖ్యలూ ఉండాలి, ప్రచురించే/ప్రసారం చేసే కథనాలు ప్రజలకి ఉపయోగ పడాలి.. లాంటి నియమాలని అది ఇది అని లేకుండా ఏ ఒక్క పత్రికా/చానలూ కూడా అమలు చేయడం లేదన్నది అందరికీ తెలిసిన విషయమే. నైతికం కాని వీటి పనితీరు అనైతికం గానే సాగుతోందనడానికి ఉదాహరణలని కష్టపడి వెతకాల్సిన పని లేదు. ఒక పార్టీనో, నాయకుడినో సమర్ధిస్తూ కథనాలు వెలువరిస్తున్నందుకూ, తమకి అనుకూలం కానివారిని పనిగట్టుకుని టార్గెట్ చేసి వారికి వ్యతిరేక కథనాలతో పత్రికలూ, చానళ్ళూ నింపుతున్నందుకూ క్షమాపణలు చెప్పాల్సిన పత్రికలనీ, చానళ్ళనీ లెక్క పెట్టడానికి మన వేళ్లు సరిపోవు కదూ..\n',general
'\'చరిత్రాత్మక పరిణామాలలో ఓ ఐ.ఏ.ఎస్. అనుభవాలు... గుండె లోతుల్లోంచి\' అనే ఉప శీర్షికతో ఎమెస్కో ప్రచురించిన పుస్తకం \'అసలేం జరిగిందంటే...\' సీనియర్ ఐఏఎస్ ఆఫీసర్ పీవీఆర్కే ప్రసాద్ అనుభవాల సమాహారం ఇది. స్వాతి వారపత్రికలో సీరియల్ గా వచ్చిన కథనాలన్నింటినీ గుదిగుచ్చి ప్రచురించిన ఈ సంకలనాన్ని చదవడం మొదలుపెట్టాక, మొత్తం పూర్తి చేసి కానీ పక్కన పెట్టలేం. ఇవన్నీ కేవలం ఓ ఐఏఎస్ ఆఫీసర్ అనుభవాలు మాత్రమే కాదు, గడిచిన నలభయ్యేళ్ళ కాలంలో రాష్ట్రంలోనూ, దేశంలోనూ జరిగిన అనేక పరిణామాలకి తెర వెనుక జరిగిన సంగతులు కూడా.\n\nఐఏఎస్ మన దేశంలో అత్యుత్తమ సర్వీసు. ఏటా లక్షలాదిమంది కలలు కని, వేలాది మంది అహోరాత్రాలు కృషిచేస్తే, వారిలో కేవలం కొన్ని వందల మంది మాత్రమే గెలుచుకునే సర్వీసు. అలాంటి సర్వీసులో చేరిన వ్యక్తి ఉద్యోగ జీవితం ఎలా మొదలవుతుంది? ఏసీ ఆఫీసు, ఏసీ కారు, వెనుక నలుగురు అటెండర్లు, ఎస్ బాస్ అనే ఉద్యోగులు అన్నది సామాన్య భావన. కానైతే పశ్చిమ గోదావరి జిల్లాలో ట్రైనీ కలక్టర్ గా ప్రసాద్ ఉద్యోగ జీవితం మొదలైన క్రమం మాత్రం ఇందుకు పూర్తిగా భిన్నం. అప్పటి కలక్టర్ సుబ్రహ్మణ్యం, తన బంగ్లా వెనుక ఉన్న సర్వెంట్ క్వార్టర్ కేటాయించారు ప్రసాద్ కి. ఎక్కడికి వెళ్ళాలన్నా ఆర్టీసీ బస్ లో ప్రయాణం. చాలా సార్లు అటెండర్లు కూడా వచ్చేవాళ్ళు కాదు.\n\nఆరునెలలు గడిస్తే కానీ అర్ధం కాలేదు, శిక్షణ అలా ఎందుకు ఉందో. ముఖ్యమంత్రి పీవీ నరసింహారావు దగ్గర వ్యక్తిగత కార్యదర్శిగా, అటుపై జలగం వెంగళరావు ముఖ్యమంత్రిగా ఉండగా ఆయన సొంత జిల్లా ఖమ్మం కి కలక్టర్ గా, ఈమధ్యలో తిరుమల తిరుపతి దేవస్థానం ఈవోగా, ఎన్టీ రామారావు ముఖ్యమంత్రిగా ఉన్న సమయంలో ఆయనకి అత్యంత ఇష్టమైన సమాచార శాఖ కమిషనర్ గా, అటుపై విశాఖ పోర్ట్ చైర్మన్గా, ఆతర్వాత ప్రధాని బాధ్యతలు చేపట్టిన పీవీకి అంతరంగిక కార్యదర్శిగా, తిరిగి రాష్ట్రానికి వచ్చి చంద్రబాబు పాలనలో కొన్ని కీలక బాధ్యతలనీ నిర్వహించిన ప్రసాద్ ఉద్యోగ జీవితంలో ఉత్కంఠభరితమైన సంఘటనలు ఎన్నో..ఎన్నెన్నో..\n\nఆర్ధిక సంస్కరణల వంటి కీలకమైన నిర్ణయాన్ని తీసుకుని దేశ భవిష్యత్తుని మలుపు తిప్పిన పీవీ నరసింహారావు అంటే తనకున్న ప్రత్యేకమైన అభిమానాన్ని ఎక్కడా దాచుకోలేదు రచయిత. అదే సమయంలో, పీవీ ముఖ్యమంత్రిగా పనిచేసిన కాలంలో ఆయన అత్యంత అభిమానించే తేళ్ళ లక్ష్మీకాంతమ్మ కారణంగా సీఎం పేషీలో పవర్ సెంటర్ ఏర్పడడం తదితర విషయాలనీ దాచలేదు. \"ఈ అనుభవాల వ్యాసాల్లో నాకు తెలిసిన నిజమంతా రాశానో లేదో కానీ, రాసినవన్నీ మాత్రం నిజాలే\" అంటూ రాసిన ముందుమాట ద్వారా, తను రాయకుండా వదిలేసిన విషయాలని పాఠకులు ఊహించుకునేందుకు బోలెడంత అవకాశం ఇచ్చారు. ఎవ్వరినీ దగ్గరికి చేర్చని, దూరం పెట్టని పీవీ వైఖరిని గురించి వివరిస్తూ, కేవలం ఆ వైఖరివల్లే ఆయన తన చివరి రోజుల్లో ప్లీడర్లకి ఫీజు చెల్లించడం కోసం తన ఇల్లమ్మడానికి ప్రయత్నించారని ప్రసాద్ రాసింది చదివినప్పుడు కలుక్కుమనిపించింది.\n\n\nతను ముఖ్యమంత్రిగా ఉండగా సొంత జిల్లాని అభివృద్ధి చేయాలన్న జలగం కోరిక, అందుకోసం కలక్టర్ కి అపరిమితమైన అధికారాలు ఇచ్చి కేడర్ కోపానికి గురవ్వడం లాంటివి ఆసక్తిగా అనిపిస్తాయి. \"ఇది కేవలం మా ఇమేజ్ వల్ల ఏర్పడ్డ పార్టీ బ్రదర్. మా ఇమేజ్ ని మేం కాపాడుకోవాలి\" అంటూ తన ఇమేజ్ నిలబెట్టుకోవడం కోసం ఎన్టీఆర్ చేసిన ప్రయత్నాలు, వాటికారణంగా చుట్టూ ఉన్నవాళ్ళకి ఎదురైన ఇబ్బందులూ చదవాల్సిందే. మరీ ముఖ్యంగా కిలో రెండు రూపాయల బియ్యం పధకం కోసం \'వారుణి వాహిని\' మొదలు పెట్టి, లిక్కర్ అమ్మకాలు పెంచడం లాంటివి. \"అకస్మాత్తుగా ముఖ్యమంత్రి దగ్గరనుంచి కబురొచ్చింది. నాకు తెలిసిన ఒకరిద్దరు పండితుల్ని పిలవమన్నారు. సారా అమ్మకాలకి ఒక పేరు పెట్టాలని వాళ్లతో చర్చించారు. ఒక పథకం కోసం నిశితంగా సాహితీవేత్తలతో చర్చించిన ముఖ్యమంత్రిని నేను చూడలేదు,\" అని రాశారు \'వారుణితో రొమాన్స్\' అనే చాప్టర్లో.\n\nకేంద్ర ప్రభుత్వ అధీనంలో ఉన్న విశాఖ పోర్ట్ ట్రస్ట్ అభివృద్ధికి అన్నీ ఆటంకాలే. కానైతే, ఒక ఉన్నత స్థాయి అధికారి తలచుకుంటే నిబంధనలని తనకి అనుకూలంగా మార్చుకుని ఏరకంగా అభివృద్ధి చేసి చూపించవచ్చో పోర్ట్ చైర్మన్ గా చేసి చూపించారు ప్రసాద్. పోర్ట్ కోసం ఏకంగా రైలింజన్నే కొనుగోలు చేసేశారు. పోర్ట్ కోసం ఇదొక్కటే కాదు ఇంకా చాలా సాహసోపేతమైన నిర్ణయాలనే తీసుకున్నారు. ఇక ప్రధాని పీవీ అంతరంగిక కార్యదర్శిగా ప్రసాద్ అనుభవాలు చదువుతుంటే ప్రతి పేజీకీ కనుబొమలు పైకి లేవడం, ఆశ్చర్యంగా కళ్ళు పెద్దవవ్వడం తప్పదు. అంబానీలు, అమితాబ్ బచ్చన్ ప్రసాద్ ఇల్లు వెతుక్కుంటూ రావడం మొదలు, పీవీని తన వైఖరి మార్చుకొమ్మని చంద్రస్వామి ప్రసాద్ తో చెప్పించడం వరకూ అన్నీ ఆశ్చర్యార్ధకాలే. పీవీ వ్యక్తిత్వంతో పాటు కాంగ్రెస్ సంస్కృతిని మరింత బాగా అర్ధం చేసుకోడానికి ఉపయోగపడే అధ్యాయాలివి.\n\nఇమేజ్ బిల్డింగ్ లో ఎన్టీఆర్ ది ఒక శైలి అయితే చంద్రబాబుది మరో పధ్ధతి. తను ముఖ్యమంత్రిగా ఉండగా ఇంటర్ పేపర్లు లీకైనప్పుడు, ప్రభుత్వ ప్రతిష్టని ఇనుమడింప జేయడం కోసం ఓ ఐఏఎస్ ఆఫీసర్ మీద చర్య తీసుకోమని (అతడు బాధ్యుడు కానప్పటికీ) ఉన్నతాధికారుల మీద ఒత్తిడి తేవడం ఒక ఉదాహరణ మాత్రమే. అలాగే మీడియా మేనేజ్మెంట్ విషయంలో పీవీ-చంద్రబాబు ఉత్తర దక్షిణ ధ్రువాలన్న విషయం కూడా సులువుగానే అర్ధమవుతుంది. ఎక్కువగా వృత్తి జీవితాన్ని గురించే రాసినా, అక్కడక్కడా తన వ్యక్తిగత జీవితాన్ని గురించీ ప్రస్తావించారు ప్రసాద్. అయితే ఆవివరాలు కేవలం కథనానికి అవసరమైనవి మాత్రమే. ఉన్నత స్థానంలో ఉండే అధికారులకి మెదడుతో పాటు హృదయం కూడా ఉంటే వారిద్వారా ఎన్ని మంచి పనులు జరగడానికి అవకాశం ఉందో చెబుతుందీ పుస్తకం.\n\n\'నిప్పులాంటి నిజం\' పుస్తకాన్ని తెనిగించిన జి.వల్లీశ్వర్ ఎడిట్ చేయడం వల్ల కాబోలు, ఈ పుస్తకంలో చాలా అధ్యాయాల్లో కథనం ఆ పుస్తకాన్ని గుర్తు చేసింది. పుస్తకం చదవడం పూర్తి చేశాక, ఓ మిత్రుడికి ఫోన్ చేసి పుస్తకాన్ని గురించి చెప్పాను. \"నేను చదివాను. చాలా బాగుంటుంది పుస్తకం. రాసిన విషయాలే కాకుండా, రాయకుండా వదిలేసిన బిట్వీన్ ది లైన్స్ అర్ధం చేసుకుంటే ఇంకా బాగుంటుంది\" అన్న స్పందన వినగానే, \"అవునౌను\" అనేశాను టక్కున. నా అనుభవం కూడా అదేమరి. ప్రతి అధ్యాయాన్నీ మొదటి నుంచి చివరి వరకూ ఊపిరి బిగపట్టి చదివించే కథనం వల్ల ఎక్కడా బోర్ కొట్టడం అన్న ప్రశ్న ఉండదు. ఇంత పెద్ద పుస్తకాన్నీ అప్పుడే చదివేశామా అనిపిస్తుంది. మొత్తం పుస్తకాన్ని యాభైయేడు అధ్యాయాలుగా విభజించారు. పేజీలు 424, వెల రూ.150, అన్ని ప్రముఖ పుస్తకాల షాపులు. \n',general
'చదివిన పుస్తకమో, చూసిన సినిమానో అంచనాలని అందుకోలేదంటే, ఆలోపం రాసిన/తీసిన వాళ్లదా లేక చదివిన/చూసిన వాళ్ళ అంచనాలదా? ఈ సందేహాన్ని తాజాగా మరోమారు కలిగించిన పుస్తకం ముళ్ళపూడి వెంకటరమణ ఆత్మకథ సిరీస్ లో మూడోదీ, చివరిదీ అయిన \'ముక్కోతి కొమ్మచ్చి.\' అర్ధాంతరంగా ఆగిపోయిన రచన అవడం వల్ల అంతగా సంతృప్తికరంగా అనిపించడం లేదేమో అని సరిపెట్టుకుందామన్నా, రాసిన సంగతుల్లో చాలా వరకూ చర్విత చర్వణాలే.. అంటే \'కోతి కొమ్మచ్చి\' \'(ఇం)కోతి కొమ్మచ్చి\' ల్లో చెప్పేసిన విశేషాలే..\n\nచెప్పిన వాడు రమణ కాబట్టి, చెప్పిన తీరు వైవిధ్యంగా ఉన్నమాట నిజమే అయినప్పటికీ, వస్తు వైవిధ్యం మాత్రం బహు స్వల్పం. మొదటి భాగంలో బాల్యం, ఈదేసిన కష్టాలని గురించి ఎంతో స్పూర్తివంతంగా చెప్పిన రమణ, రెండో భాగానికి వచ్చేసరికి సినిమా అనే పెద్ద కొమ్మ మీదకి దూకి, అక్కడక్కడే ఒక్కో రెమ్మనీ పరామర్శిస్తూ ఆ భాగాన్ని పూర్తి చేశారు. ఈ మూడో భాగంలో అదే కొమ్మకి ఉన్న మరి కొన్ని రెమ్మలపై కొమ్మచ్చులాడడం వల్ల చదివిన పుస్తకాన్నే మళ్ళీ చదువుతున్న భావన కలిగింది చాలాసార్లు.\n\nఅక్కినేని తో తీసిన \'అందాల రాముడు\' షూటింగ్ విశేషాలతో ప్రారంభమైన \'ముక్కోతి కొమ్మచ్చి\' ప్రారంభంలో సందర్భానుసారంగా దువ్వూరి వారి \'స్వీయ చరిత్ర\' ని తలచుకున్నారు ముళ్ళపూడి. అత్యంత ఖరీదుగా వేసిన పడవ సెట్టు, అక్కినేని మంచితనం, నట వైదుష్యం మీదుగా సాగిన పేజీలు కొందరు, ఆర్టిస్టులనీ, టెక్నీషియన్లనీ పరిచయం చేస్తూ, \'ముత్యాల ముగ్గు\' \'భక్త కన్నప్ప\' \'గోరంత దీపం\' \'వంశ వృక్షం\' \'త్యాగయ్య\' తదితర షూటింగుల మీదుగా వెళ్లి, నందమూరి కోరిక మేరకి తీసిన వీడియో పాఠాలు, చిల్డ్రన్స్ ఫిలిం సొసైటీ అక్రమాల దగ్గర సడన్ బ్రేక్ తో ఆగిపోయాయి. ఆ కథ మరి ముందుకు కదలదన్న సత్యం కలుక్కుమనిపించిన మాట నిజం.\n\n\nకొమ్మచ్చిలూ, రెమ్మచ్చిలూ అలవాటే కదా, ఇకపై ఏమన్నా కొత్త విషయాలు వస్తాయేమో అన్న ఆసక్తి చివరికంటా పేజీలని తిప్పించింది. ఆత్మ కథ ప్రారంభంలోనే \'కన్నప్ప\' గారిని ఉతికారేసిన రమణ, ఈ మూడో భాగంలోనూ (చివరి అనాలని అనిపించడం లేదు, కానీ చివరిదే) కన్నప్ప కోసం కొన్ని పేజీలని కేటాయించారు. కానైతే, ఆయన కృష్ణంరాజు ని మెచ్చుకున్న సందర్భంలోనూ దీని వెనుక ఏమన్నా వ్యంగ్యం ఉందేమో అని అనుమానించాల్సి వచ్చింది. \'మనవూరి పాండవులు\' గురించీ, అది హిందీలో \'హం పాంచ్\' గా బాపూ నిర్దేశకత్వంలో రూపొందడం గురించీ కూడా వివరంగానే చెప్పారు.\n\nసంగతులు చర్విత చర్వణాలవుతున్న విషయం గమనించినట్టు ఉన్నారు.. \"ఈ కోతి ముసలిది అయిపోయింది\" అని రాసుకున్నారు అక్కడక్కడా. రావి కొండలరావు ప్రేమకథ, అక్కినేనికి తప్పిపోయిన \'త్యాగయ్య\' వేషం, శ్రీరమణ పేరడీలు, బాపూ రమణల మౌనపోరాటం లాంటి చమక్కులు అక్కడక్కడా మెరిశాయి. సీతాకల్యాణం, అల్లు రామలింగయ్య, సూర్యకాంతం లాంటి చాలా బోలెడన్ని పునరుక్తులూ ఉన్నాయి. \'ఇల్లు మారిన భరాగో\' శీర్షికతో, భమిడిపాటి రామ గోపాలానికి రాసిన నివాళి లో \'ఇల్లు ఖాళీ చేసి వెళ్ళిపోయాడు\' అంటూ రాసిన వాక్యమే ఈ సిరీస్ కి చివరి పేరా కావడం ఎంత యాదృచ్చికం!\n\nఆత్మకథ రెండో భాగంతోనే నిరాశ పరచడం ప్రారంభించిన ముళ్ళపూడి, ఈ సిరీస్ తో దానిని మరికొంచం ముందుకు తీసుకెళ్ళారు. ఆయన కోరుకున్న రీతిలో ఈ కథని ముగించి ఉంటే బహుశా చాలా ఆకర్షణీయమైన పుస్తకం అయి ఉండేదేమో.. అనుకోకుండా ఆత్మకథా రచనకి విరామం ఇవ్వడం, ఊహించని విధంగా అది శాశ్వత విశ్రాంతి కావడంతో ఈ అసంపూర్ణ రచనలో \'ఏదో మిస్సైన\' భావన కలుగుతోందేమో. మొదటి రెండు భాగాలూ చదివిన పాఠకులు తప్పక చదివే రచన ఇది, పైగా ముళ్ళపూడి చివరి రచన కూడా. బాపూ కార్టూనులూ, క్యారికేచర్ల తో పాటుగా అనేక సినిమాల వర్కింగ్స్టిల్స్ , పబ్లిసిటీ స్టిల్స్ తో అలంకరించిన ఈ 131 పేజీల పుస్తకాన్ని \'హాసం\' ప్రచురణలు అందుబాటులోకి తెచ్చింది. వెల రూ. 100. విశాలాంధ్ర తో పాటుగా అన్ని ప్రముఖ పుస్తకాల షాపుల్లోనూ లభిస్తోంది. \n',general
'కాంగ్రెస్‌ 125 వార్షికోత్సవాల హడావుడిలో దేశాన్ని ఊపేయాలనుకుంటే అవినీతి ఆరోపణల వూబిలో అంతకంతకూ దిగబడి పోతున్నది. దేశ చరిత్రలోనే అతి పెద్దదైన 2 జి స్ప్రెక్ట్రమ్‌ వ్యవహారంలో ఎట్టకేలకు టెలికాం మంత్రి ఎ.రాజా దిగిపోక తప్పలేదు. గాని అంతటితోనే భారం దిగిపోయిందనుకున్న ఆశలు మాత్రం ఆవిరై పోయాయి. పురాణాల్లో ఇంద్రుడు తక్షకుడనే సర్పరాజును కాపాడాలనుకుంటే తన సింహాసనానికి కూడా ఎసరు వచ్చినట్టు ఇప్పుడు ప్రధాని  మన్మోహన్‌ సింగ్‌ ఈ వ్యవహారంలో సుప్రీం కోర్టుచేత అక్షింతలు వేయించుకోవలసి వచ్చింది. దేశ విదేశీ\nగుత్తాధిపతులకు అత్యంత ఇష్టుడైన ఆర్థిక విధాన కర్త కాకపోతే ఈపాటికి ఆయనకూ ఉద్వాసన చెప్పేసేవారే. ఆ పని చేయలేకా అవినీతి సెగలను తట్టుకోలేక యుపిఎ ప్రభుత్వం ఉక్కిరి బిక్కిరవుతున్నది. మిస్టర్‌ క్లీన్‌ అని అందరితో అదే పనిగా పొగిడించుకునే మన్మోహన్‌ సింగ్‌ను కూడా మకిలి వదలకపోవడం, ప్రభుత్వాన్ని కనుసన్నలతో శాసించే సర్వాధినేత్రి సోనియా గాంధీ కూడా ఆరోపణలకు గురి కావడం కాంగ్రెస్‌ దురవస్థకు అద్దం పడుతుంది. ఇన్ని కళంకాల మధ్యన ముఖ్యమంత్రి రోశయ్య మాత్రం దేశానికి కాంగ్రెసే ఆదర్శం అని ఢంకా బజాయించి చెప్పడం మాటలకందని విడ్డూరం.\n\nఅవినీతిపై వుక్కిరి బిక్కిరి\nదేశాన్ని కుదిపేసిన స్పెక్ట్రం కుంభకోణంపై కుంభకర్ణనిద్ర నటించిన మన్మోహన్‌ ప్రభుత్వం కాగ్‌ కడిగేయడంతో కంపించి పోయింది. ఆ పైన సుప్రీం కోర్టు సుబ్రహ్మణ్య స్వామి దాఖలు చేసిన పిటిషన్‌ విచారణ సందర్భంగా ప్రభుత్వ నిర్లిప్తతను, నిరవధిక జాప్యాన్ని తూర్పార పట్టడం, పార్లమెంటు సమావేశాలు సమీపిస్తుండడం వీటన్నిటివల్లా గత్యంతరం లేక రాజాను సాగనంపారు. అది కూడా భాగస్వామ్య పక్షమైన డిఎంకెను బుజ్జగించి లాలించిన తర్వాతనే. మిశ్రమ ప్రభుత్వం గనక తాము ఏమీ చేయలేని నిస్సహాయ స్థితిలో పడిపోయామని కాంగ్రెస్‌ చెప్పుకోవడానికి తంటాలు పడినా దాన్ని సురేష్‌కల్మాడి, అశోక్‌ రావు చవాన్‌ రాజీనామాలు దాన్ని వెక్కిరించే వాస్తవాలుగా మిగిలిపోయాయి. సుబ్రహ్మణ్య స్వామి కేసు విషయాన్ని సుప్రీం కోర్టు ప్రస్తావించింది గాని వాస్తవానికి సిపిఎం నాయకుడు సీతారాం ఏచూరి అంతకు చాలా కాలం ముందుగానే దీనిపై ప్రధానికి లేఖ రాశారు. అన్ని సందర్బాల్లోనూ ఇది ప్రస్తావనకు వస్తూనే వుంది. సీతారాం ఏచూరి గాని సిపిఎం గాని కేవలం దీనికే పరిమితం కాకుండా మొత్తం ప్రభుత్వ ఆస్తుల వాటాల అమ్మకంలో నిరంతర అవినీతి వ్యవహారాలను ఎండగడుతూనే వున్నారు.\n\nకాగా కేవలం ఇది 2 జిస్పెక్ట్రం ఒక్కదానికే పరిమితమైనట్టు అది కూడా రాజాకే సంబంధించినట్టు చిత్రించజూడటం కుదిరేపని కాదు. అదే నిజమైతే దీనిపై జాయింట్‌ పార్లమెంటరీ కమిటీ దర్యాప్తునకు అంగీకరించకుండా అడ్డుపడవలసిన అవసరమే లేదు. వ్యవస్థా గతమై పోయిన సరళీకరణ యుగపు అవినీతికి పరాకాష్ట స్పెక్ట్రం పురాణం. దీన్ని సాకల్యంగా పరిశోధిస్తే డొంక మొత్తం కదులుతుంది.\nఈ వ్యవహారం ఇలా సాగుతుండగానే ప్రధాని మార్పు ఊహాగానాలు ఊపందుకున్నాయి. అయితే మన్మోహన్‌ పట్ల గుత్తాధిపతుల మొగ్గు ఎంత గొప్పదంటే కేసు వేసిన స్వామి కూడా తాను ఆయన రాజీనామా కోరడం లేదని ప్రకటించారు! ప్రణబ్‌ ముఖర్జీ షరామామూలుగా సంక్షోభ నివారణ యత్నాలలో యాత్రలు చేస్తున్నారు. డిఎంకె అసంతృప్తిని కూడా చల్లార్చేందుకు శాఖల పునర్విభజనలో అడ్డు లేకుండా చేసుకోవడానికి తెర చాటు ప్రయత్నాలు సాగుతూనే వున్నాయి. డిఎంకె కూడా ఎన్నికల ఏడాదిలో కేంద్రంలో స్థానం పోగొట్టుకోవడానికి సిద్దంగా లేదు.కనక ఏదో విధంగా ఈ అవినీతి అతుకుల బొంత కొనసాగవచ్చు. ఈ వ్యవహారాన్ని ప్రధానికి వ్యక్తిగత రాజినామా కథనాలవైపు మరల్చడంలో కూడా బోలెడు వ్యూహం వుంది. ప్రస్తుతానికి ప్రభుత్వాన్ని బతికించుకున్నా అవినీతి భూతం మన్మోహన్‌ సర్కారును వెన్నాడుతూనే వుంటుంది.\nబిజెపి యెడ్యూ.. డిటో డిటో..\nస్పెక్ట్రం కుంభకోణంపై బిజెపి నాయకులు చాలా విమర్శలు చేశారు. కాని అవినీతికి అందులోనూ టెలికాం రంగంలో అవినీతికి సంబంధించి వారి పరిస్థితి కూడా మెరుగ్గా లేదు. గతంలో వాజ్‌ పేయి ప్రభుత్వ హయాంలోనూ యాభై వేల కోట్ల విలువైన కుంభకోణం ఈ రంగంలో జరిగింది. ఇప్పుడు కేంద్రంలో దీనిపై తీవ్ర స్థాయిలో ఆ పార్టీ నేతలు ధ్వజమెత్తుతుంటే కర్ణాటకలో యెడ్యూరప్ప సంతానానికి భూమి కట్టబెట్టిన కుంభకోణంలో ఇరుక్కుపోయారు. నిన్న గాక మొన్న పీకల లోతు సంక్షోభంలో కూరుకుపోయి ఎలాగో మాయోపాయాలతో గట్టెక్కిన ఆయనను ఈ వ్యవహారంలో తప్పించగల సత్తా గాని స్థితి గాని బిజెపికి లేవు. ఇంచుమించు ఇలాటి వ్యవహారంలోనే మహారాష్ట్ర ముఖ్యమంత్రి చవాన్‌ను రాజీనామా చేయాలన్న బిజెపి తమ నాయకుణ్ని మాత్రం ఆయనను తప్పించే ప్రసక్తి లేదని స్పష్టం చేసింది. ఆ స్థలాలు వెనక్కు ఇప్పించేయడంతో అవినీతి క్షాళన అయిపోయినట్టు చేస్తోంది. ఒకరిని మించి ఒకరుగా అవినీతి మయమై పోయిన కాంగ్రెస్‌ బిజెపిలు పరస్పరం ప్రత్యామ్నాయం కాదని తామే నిరూపించుకుంటున్నాయి. ఆ మేరకు వాటి వాదనలలో నైతిక బలం కూడా లుప్తమవుతున్నది.\nమరో టెర్రరిస్టు స్వామీజీ ...\nఈ వారం సంఘ పరివార్‌కు చెందిన మరో స్వామిజీ అసిమానంద్‌ మక్కా మసీదు పేలుళ్ల కేసులో నిందితుడిగా చిక్కిపోయాడు. ఈయన అభినవ భారత్‌ అనే సంస్థ నిర్వహిస్తున్నాడట.. వాస్తవంలో ఈ అరెస్టు చాలా సమయం తీసుకుందని చెప్పాలి. 2007 మే 18న జరిగిన మక్కా మసీదు పేలుళ్లలో తొమ్మిది మంది చనిపోయారు. ఉత్తరాఖండ్‌లోని హరిద్వార్‌కు సమీపంలో మారుపేరుతో నివసిస్తున్నట్టు పోలీసులు కనుగొన్నారు. మాలెగావ్‌ పేలుళ్ల కేసులో పట్టుబడిన సాధ్వీ ప్రజ్ఞాసింగ్‌ నుంచి ఈయనకు సంబంధించిన ఆధారాలు సంపాదించారు. దీంతోపాటుగానే విహెచ్‌పికి చెందిన ముఖేష్‌ వాసానీ సునీల్‌ జోషీలకు కూడా ఈ కేసుతో సంబంధం వుందని సిబిఐ అనుమానిస్తున్నట్టు సమాచారం.జోషి ఇప్పటికే హత్య గావించబడగా వాసానీనిపోలీసులు అరెస్టు చేయగలిగారు. అయితే పక్కా ఆధారాలతో అభియోగ పత్రం దాఖలు చేద్దామని వారు ఎదురు చూస్తున్నట్టు సమాచారం.ఏది ఏమైనా తమపై టెర్రరిజం ముద్ర వేసేందుకు కుట్ర జరుగుతున్నదని ఆరెస్సెస్‌ గగ్గోలు పెట్టినా దాచేస్తే దాగని సత్యాల్లా నిజాలు బయిటకు వస్తూనే వున్నాయి\nవివాదాలు పెంచిన ప్రభుత్వం\nఎస్‌ఐ పోస్టుల రిక్రూట్‌మెంట్‌కోసం పరీక్షలు నిర్వహించాలన్న రోశయ్య ప్రభుత్వ వైఖరి రాష్ట్రంలో వివిధ ప్రాంతాల మధ్య వివాదాలు మరోసారి ప్రజ్వరిల్లడానికి కారణమైంది. హైదరాబాదు పోలీసు కమీషనరేటుకు ఫ్రీ జోన్‌ హౌదా కల్పిస్తూ గతంలో విడుదలైన రాష్ట్రపతి ఉత్తర్వులో దొర్లిన పొరబాటును సవరించాలని శాసనసభ గతంలోనే ఏకగ్రీవంగా తీర్మానం చేసింది. నిజాం కాలంలో అనేక కారణాల వల్ల నాటి పరిస్థితుల వల్ల హైదరాబాదు పోలీసు విభాగ నియామకాలను ప్రత్యేక తరహాలో చూస్తూ వచ్చారు.విలీనం తర్వాత కూడా అది కొనసాగింది. రాష్ట్రంలో వివిధ రకాల ప్రాంతీయ ఉద్యమాల తర్వాత పరిష్కారంగా వెలువడిన రాష్ట్రపతి ఉత్తర్వు 14(ఎఫ్‌)లో కూడా దాన్ని యధాతథంగా కొనసాగించడం లేనిపోని సమస్యలకు కారణమైంది. రాష్ట్రాన్ని నియామకాలకు సంబంధించి ఆరు జోన్లుగా విభజించినప్పుడు హైదరాబాదు ఆరవ జోనులో వుంటుంది. ఈ సూత్రాన్ని పోలీసు కమీషనరేట్‌కు మాత్రం మినహాయించడంలో ఎలాటి తర్కం లేదు. వున్నా రాజ్యాంగ బద్ధం కాదు. ఉత్తరోత్తరా ఈ మినహాయింపు హైదరాబాదు ఫ్రీ జోన్‌ అనే తరహాలో కొంతమంది మాట్లాడటానికి మరికొంత మంది ఆ సమస్యను పెద్దది చేయడానికి కారణమైంది.\n\nఈ పరిస్థితులలోనే శాసనసభ 14(ఎఫ్‌)ను తొలగించాలని కేంద్రాన్ని కోరుతూ(పిఆర్‌పి మినహా) ఏకగ్రీవంగా తీర్మానించింది. ఈ వివాద గ్రస్త కాలంలో అందరూ ఏకగ్రీవంగా చేసిన ఒకే ఒక తీర్మానం ఇది. ఈ సద్భావాన్ని సద్వినియోగం చేసుకుని సానుకూల సంకేతాలు పంపించేందుకు కేంద్రం తక్షణం చర్య తీసుకుని వుండాల్సింది.కాని ఇప్పటి వరకూ ఈ ఏకగ్రీవ తీర్మానం అమలుకు నోచుకోలేదు. ఈ జాప్యం నిర్లక్ష్యం యాదృచ్ఛికమని అనుకోలేము. ప్రాంతీయ వివాదాలను చల్లార్చకుండా చేసే పాలకవర్గ వ్యూహం ఇందులో స్పష్టం. ఈ పరిస్థితిలో రాష్ట్ర ప్రభుత్వమైనా సంయమనం చూపించే బదులు ఏకపక్షంగా పరీక్షల నిర్వహణకు నిర్ణయించింది. సహజంగానే దీనిపై ప్రాంతాల వారి ప్రతిస్పందనలు వ్యక్తమైనాయి. ఉస్మానియా విశ్వ విద్యాలయంలో మరోసారి ఉద్రిక్తత తాండవించి పోలీసులు నిర్బంధ చర్యలు తీసుకోవడం కొందరు రాళ్లు రువ్వి వి ధ్వంసానికి పాల్పడటం పునరావృతమైంది. ఈ సమయంలోనే ముఖ్యమంత్రి ఏకపక్ష సమర్థనలు ఆ పైన అసహనం నిండినట్టు హుస్సేన్‌ సాగర్‌ ఖాళీగా వుందని వ్యాఖ్యానించడం పరిస్థితిని మరింత కలుషితం చేశాయి. ఇంతా అయిన తర్వాత అనివార్యంగా మరుసటి రోజున పరీక్ష వాయిదా వేస్తున్నట్టు ప్రకటించగా తెలంగాణేతర ప్రాంతాలలో ఆందోళనలు ప్రారంభమైనాయి.\n\nడిసెంబరుకు ముందు ప్రశాంతతను కాపాడుకోవాలన్న భావన ప్రజలందరిలో వుండగా ప్రభుత్వం అందుకు పూర్తి విరుద్దంగా వ్యవహరించి ఉద్రిక్తత పెరగడానికే కారణమైంది. లక్షలాది ప్రభుత్వ ఉద్యోగాలు ఖాళీగా వుండగా కేవలం కొన్ని వందల వుద్యోగాల కోసం ఉద్రిక్తతలు పెంచుకోవడం అవాంఛనీయమేనని విద్యార్థులందరూ తెలుసుకోవడం అవసరం. ఇందులో ఎవరికి ఎన్నిఎక్కువగా వచ్చాయి లాటి లెక్కలు బొత్తిగా అప్రస్తుతం.రాజకీయ వాస్తవికత చూపాల్సిన చోట సాంకేతిక వాదనలు చెల్లుబాటు కావు.\nకాంగ్రెస్‌ వాదుల కయ్యాల కథలు!\nవివిధ ప్రాంతాల ప్రజల మధ్య అపార్థాలు పెంచడం కోసం ఈ వారం కాంగ్రెస్‌ ఎంఎల్‌ఎలు ఎంపిలు వారిలో వారు కీచులాడుకునే కొత్త వ్యూహానికి తెర తీశారు.వివిధ ప్రాంతాల వారే గాక ఒకే ప్రాంతానికి చెందిన వారు కూడా ఈ విషయంలో పోటీలు పడ్డారు.గత వారం ఈ శీర్షికలో చర్చించినట్టు కె.కేశవరావుతో కెసిఆర్‌ భేటీ రాజకీయ ప్రాధాన్యత సంతరించుకోగా ఈ వారం కెకెపై కావూరి సాంబశివరావు బ్లాక్‌ మెయిలర్‌ అంటూ తీవ్ర భాషలో విరుచుకుపడ్డారు. అంతకు ముందు పోలవరంపై అవగాహన కోసమంటూ మొదలెట్టిన సంప్రదింపుల్లో కెఎస్‌రావు గిరిజనులను కించపరచేలా మాట్లాడారన్నది కెకె ఆరోపణ. అది సర్వాబద్ధమంటూ కెఎస్‌రావు ఈ ప్రతిదాడి చేశారు. ఇది తెలంగాణా ప్రాంతం వారందరినీ అవమానించడమేనని కొందరు ఎంపీలు వాదనలు లేవనెత్తినా అది పెద్దగా నిలవలేదు.అయితే పోలవరం వైఎస్‌ తలపెట్టిన నమూనాలో కడితే గోచీ కట్టిన గిరిజనులను వృద్ది లోకి తీసుకురావచ్చని కెఎస్‌రావు చేసిన వాదన కూడా అర్థరహితమని వాస్తవంలో వారికి వున్న గోచీ వూడిపోవడమే గాక ఉనికి కూడా గల్లంతవుతుందని గిరిజన సంఘం నాయకుడు భద్రాచలం మాజీ ఎంపి డా.ఎం.బాబూరావు స్పష్టం చేశారు. ఈ లోగా అమలాపురం ఎంపి హర్షకుమార్‌ పోలవరంకు వ్యతిరేకంగా ఆమరణ దీక్ష చేస్తానని ప్రకటిస్తే రాజమండ్రి ఎంపి వుండవల్లి అరుణ్‌ కుమార్‌ దాన్ని పూర్తి చేయడమే కర్తవ్యమన్నట్టు మాట్లాడుతున్నారు. నల్గొండ జిల్లాలో కాంగ్రెస్‌ తెలంగాణా ఫోరం తలపెట్టిన సభలో మాజీ మంత్రి దామోదరరెడ్డి ప్రస్తుత మంత్రి కోమటిరెడ్డి వెంకటరెడ్డి కూడా వైఎస్‌ ఫోటోపై ఇలాగే ఘర్షణ పడ్డారు. స్వయంగా ముఖ్యమంత్రి రోశయ్య పాల్గొన్న 125 ఏళ్ల సభల్లో కూడా ఫోటో వుండాలని వున్నది పెద్దదిగా లేదని ఏదో పేరుతో రభస కొనసాగుతూనే వచ్చింది. ఇదంతా కూడా కాంగ్రెస్‌లో కలహాల కార్చిచ్చును ప్రతిబింబిస్తోంది. సోనియా గాంధీపై జగన్‌ శిబిరం, మీడియా సంస్థలు సూటిగా వ్యతిరేక కథనాలు ప్రచారం చేయడం కూడా ఇందులో భాగమేననుకోవచ్చు. అయితే తనే వూబిలో చిక్కిన అధిష్టానం వీటిపై స్పందించగల స్థితిలో లేదు.\nపోరాటాంధ్ర ప్రదేశ్‌\nఏది ఏమైనా కాలమే వాస్తవాలకు తగినట్టు ప్రజలను కదిలిస్తుంది. ప్రాంతాల వారీ ప్రజల మధ్య వివాదాలు పెంచేందుకు పాలక పక్షాలు పాచికలు వేస్తుంటే సమస్యలు ప్రజలను ఒకటి చేస్తున్నాయి. ఇన్ని ఉద్రిక్తతల మధ్యన ఉద్యోగులు తమ కోర్కెల కోసం ఒక్కతాటిపై నిలిచి పోరాటాలు చేస్తున్నారు. డీఎస్సీ అభ్యర్థులు, 104 ఉద్యోగులు, ప్యారామెడికల్‌ సిబ్బంది, బీడీ కార్మికులు, రైతాంగం ఇలా అన్ని రంగాలకు చెందిన వారు ప్రభుత్వ నిర్లక్ష్యాన్ని నిరసిస్తూ పోరాట మార్గం పడుతున్నారే గాని రోశయ్య చెప్పినట్టు హుస్సేన్‌ సాగర్‌వైపు పోవడం లేదు! సమస్యలపై ఈ సమరరశీల సమైక్య పోరాట శీలతే ప్రజలకు రక్షా కవచమవుతుంది. \n',general
'కొన్ని కొన్ని సినిమాల్లో విడివిడిగా చూసినప్పుడు చాలా డిపార్ట్మెంట్ల పని తీరు చాలా బాగుంటుంది.. కానీ మొత్తం సినిమాని చూసినప్పుడు ఏదో కొరత కనిపిస్తుంది. ఆశించిన స్థాయిలో మెప్పించదు. అలా మెప్పించ లేకపోయిన ఒకానొక సినిమా \'స్వరకల్పన.\' కళాత్మక చిత్రాల నిర్మాణానికి పెట్టింది పేరైన పూర్ణోదయా సంస్థ నిర్మించిన సినిమాల్లో పరాజయం పొందిన అతి కొద్ది సినిమాల్లో ఒకటి. నిర్మాత ఏడిద నాగేశ్వర రావుకి నిర్మాల విలువల పరంగా అసంతృప్తిని మిగిల్చిన ఏకైక సినిమా. అలాగే దర్శకుడు వంశీ ఖాతాలో ఉన్న ఫ్లాపుల్లో ఒకానొకటి.\n\nఇళయరాజా సోదరుడు గంగై అమరన్ (\'అమర్\' పేరుతో) సంగీతం అందించిన ఈ సినిమాలో పాటలు ఇవాల్టికీ ఎక్కడో అక్కడ వినిపిస్తూనే ఉంటాయి.. ముఖ్యంగా \'వసంతం పల్లకీ\' పాట. జొన్నవిత్తుల రామలింగేశ్వర రావు రాసిన \'సరిగమపదని\' పాట సాహిత్య పరంగా ఓ ప్రయోగం. ఈ యుగళగీతం మొత్తంలో కేవలం సప్తస్వరాలు మాత్రమే అంటే \'స రి గ మ ప ద ని\' అనే అక్షరాలు మాత్రమే ఉంటాయి. వినసొంపుగా ఉండి, మళ్ళీమళ్ళీ వినాలనిపించే పాట ఇదికూడా.\n\nపాతికేళ్ళ క్రితం పల్లెటూళ్ళు, ముఖ్యంగా గోదారొడ్డున పల్లెటూళ్ళు ఎలా ఉండేవనడానికి ఉదాహరణగా ఈ సినిమాలో లోకేషన్లని చూపించవచ్చు. కోట శ్రీనివాసరావు పోషించిన పాత్ర అమాయకపు రాజుగారు లాంటి మనుషులు దాదాపు ప్రతి ఒక్కరి జీవితంలోనూ ఏదో సందర్భంలో తారసపడే ఉంటారు. ఆయన ఆస్తిమీద కన్నేసిన సొంత బావమరిది చంటి (తనికెళ్ళ భరణి) లాంటి మనుషులు ఏ దివాణం కథని కదిపినా కనిపిస్తారు.\n\nవంశీ కథానాయిక వాయిల్ చీర కట్టినా అందంగానే ఉంటుందనడానికి ఉదాహరణ ఈ సినిమా హీరోయిన్ సీత. వంశీ మార్కు వాలుజడా, పావలాకాసంత నల్ల బొట్టూ, కళ్ళకి తీర్చిదిద్దిన కాటుకా, కొంత ముగ్ధత్వం, మరికొంచం చిలిపితనం.. ఎవరో మనకి బాగా తెలిసిన అమ్మాయే అనిపిస్తుంది తప్ప, ఎక్కడినుంచో ఊడిపడ్డట్టు కనిపించదు. ఇక హీరో ఏడిద శ్రీరామ్ (నిర్మాతగారబ్బాయి) అస్సలు హీరోలాగే అనిపించడు. నాయిక పాత్ర బలమైనది కావడం వల్ల అతనిది కేవలం సపోర్టింగ్ రోల్ అనిపిస్తుందే తప్ప, కథానాయక పాత్ర అనిపించదు.\n\nకథ చెప్పాలంటే, తెలుగు వాళ్లకి అత్యంత ఇష్టమైన కథ. నలుపు-తెలుపు రోజుల్లోనే \'మిస్సమ్మ\' గా వచ్చి బాక్సాఫీసుని కొల్లగొట్టేసిన కథ. కాకపొతే ట్రీట్మెంట్ లో కొంచం తేడా అంతే. రాజుగారమ్మాయి హైమ తన ఐదో ఏట అంతర్వేది తీర్ధంలో తప్పిపోతుంది. రాజుగారి భార్య (అన్నపూర్ణ) కి మతి స్థిమితం తప్పి, హైమ ఆడుకునే బొమ్మనే హైమగా అనుకుంటూ ఉంటుంది. ఆ బొమ్మ తోడిదే లోకం ఆవిడకి. లోకజ్ఞానం ఏమాత్రం లేని రాజుగారికి స్నేహితుడూ, గురువూ, సలహాదారూ అన్నీ ఎదురింటి జేవీ సోమయాజులే. ఆయనకి పిల్లల్లేరు. భార్య డబ్బింగ్ జానకి మతిమరుపు మనిషి.\n\nఆ ఊళ్లోకి కొత్తగా ఓ ఆరెంపీ డాక్టర్ వచ్చి యాజులుగారింట్లో ఆశ్రయం పొందడం, ఆస్తి కొట్టేయాలనే పన్నాగంతో చంటి ఓ డ్రామా అమ్మాయి సావిత్రి (సీత) ని రాజుగారింట్లో హైమగా ప్రవేశ పెట్టడం దాదాపు ఒకేసారి జరుగుతాయి. చంటికి సాయం చేసి, ఆస్తి కొట్టేసేలా చేయాల్సిన సావిత్రి అందుకు విరుద్ధంగా ఆరెంపీ డాక్టర్తో ప్రేమలో పడి, దానిని పెళ్లి వరకూ తీసుకెళ్తుంది. ఇంతలోనే, రాజుగారికీ యాజులుగారికీ అభిప్రాయ భేదాలు రావడం, మాట్లాడుకోవడం మానేయడం, ఈ పెళ్లి ఆగిపోయే పరిస్థితి రావడం చకచకా జరిగిపోతుంది.\n\nచివరికి రాజుగారు దంపతులు తమ అసలు కూతురిని అత్యంత నాటకీయమైన పరిస్థితిలో కలుసుకోవడంతో సినిమా ముగుస్తుంది. రాళ్ళపల్లి పోషించిన పోస్ట్ మ్యాన్ పాత్ర కథలో కీలకమైనది. అవసరానికి మించి ప్రవేశ పెట్టిన నాటకీయత కథా గమనాన్ని దెబ్బ తీసింది. ఒక ముఖ్యమైన పాయింట్ ని ముందుగానే చెప్పేయడం వల్ల, ఆ తర్వాత సినిమా కేవలం \'సా...గుతున్న\' భావన కలుగుతుంది. చంటి పాత్ర మీద దర్శకుడు (రచన కూడా వంశీనే) పెద్దగా దృష్టి పెట్టనట్టుగా అనిపిస్తుంది.\n\nసంభాషణలు చాలావరకు \'శ్రీ కనకమాలక్ష్మి రికార్డింగ్ డాన్స్ ట్రూప్\' సంభాషణల్ని గుర్తు చేస్తాయి. రెంటికీ సంభాషణల రచయిత తనికెళ్ళ భరణే. సీత పాత్రోచితంగానే చేసినప్పటికీ, ఆమె పక్కన శ్రీరామ్ నటన తేలిపోయింది. చాలాచోట్ల అతను రాజేంద్ర ప్రసాద్ ని అనుకరించేందుకు ప్రయత్నించడం కనిపిస్తుంది. సీతతో పాటుగా కోట, జెవి, అన్నపూర్ణ, డబ్బింగ్ జానకి, రాళ్ళపల్లి, భరణి.. ఇలా అందరూ పోటా పోటీగా నటించే వాళ్ళు కావడంతో చాలా చోట్ల అతని నటన తేలిపోయింది.\n\nశ్రీకాంత్ హీరోగా ఏడేళ్ళ క్రితం వచ్చిన \'కాంచనమాల కేబుల్ టీవీ\' కి స్ఫూర్తి ఈ సినిమానే అనిపిస్తుంది. తల్లి పాత్ర రెంటిలోనూ ఒకటే కావడం, పోషించింది కూడా ఒక్కరే (అన్నపూర్ణ) కావడం వల్ల \'కాంచనమాల..\' చూస్తుండగా \'స్వరకల్పన\' గుర్తొచ్చింది. \'ఆలాపన\' అనే అతి పెద్ద ఫ్లాప్ తో సహా అప్పటికే పడి సినిమాలు తీసిన వంశీ, టేకింగ్ లో మరికొంచం శ్రద్ధ తీసుకుని ఉంటే మంచి సినిమా అయ్యి, విజయవంతమై ఉండేది ఈ \'స్వరకల్పన\' (1989). ఇప్పుడు కూడా, మరీ అంత తీసిపారేయల్సిన సినిమా అయితే కాదు.. మిగిలినవన్నీ పక్కన పెట్టినా కనీసం పాటలు, నేపధ్య సంగీతం విషయంలో.\n',general
'నూతన ముఖ్యమంత్రి నల్లారి కిరణ్‌కుమార్‌ రెడ్డి 39 మందితో పూర్తి చేసిన మంత్రివర్గ ఏర్పాటులో కాంగ్రెస్‌ రాజకీయ దృశ్యం యావత్తూ గోచరిస్తుంది. అసలు మంత్రివర్గం ఖరారుకు ఇంత సమయం తీసుకోవడంలోనూ, తర్వాత ఇంతమందికి చోటు కల్పించడంలోనూ కూడా ఇప్పటి అస్థిరత్వపు నీలినీడలు ఆధిపత్య క్రీడలూ అగుపిస్తాయి. ఈ ఏర్పాటుకు రెండు రోజుల ముందే కడప ఎంపి వైఎస్‌జగన్‌మోహన్‌ రెడ్డి తన తల్లి విజయ లక్ష్మితో సహా\nపదవులకూ పార్టీకీ రాజినామా చేయడం ఈ ఘట్టాన్ని మరింత రక్తి కట్టించింది. ఆ రాజినామా పర్వం తర్వాత కూడా పెద్ద ప్రకంపనాలు లేకుండా మంత్రివర్గ ప్రమాణ స్వీకార ప్రక్రియను కానివ్వడం నూతన ముఖ్యమంత్రికి వూరట కలిగించే విషయమే. సహజంగానే కొన్ని అసమ్మతి స్వరాలు వినిపించినా సవాలు చేసే విధంగా లేకపోవడం, ఆ పైన జగన్‌ వైపు వారు నడవక పోవడం ఇంకా ప్రాధాన్యత గల విషయం. సహనం కట్టలు తెగితే ఉప్పెన అవుతుందనిజగన్‌ చెప్పిన మాటలు గుర్తు చేసుకుంటే అలాటి రాజకీయ ఉప్పెన లేదా దాని తాలూకూ సూచికలు ప్రస్తుతానికి కనిపించలేదు.\nజగన్‌ రాజినామాను ప్రకటించేందుకు ఎంచుకున్న సమయం చాలా కీలకమైంది. మంత్రివర్గంలో తన అనుయాయులకు స్థానం కల్పించబోరన్నది ముందే తేలిపోయింది. కనక జాబితా ప్రకటన తర్వాత వైదొలగితే పదవులు రానందుకు వెళ్లారన్న ఆరోపణ అనివార్యంగా ఎదురవుతుంది. దాంతోపాటే కిరణ్‌ కుమార్‌ సాఫీగా ప్రభుత్వం ఏర్పాటు చేసుకున్నట్టు కనిపిస్తుంది. ఈ రెంటినీ తప్పించుకోవడానికే వ్యూహాత్మకంగానూ హఠాత్తుగానూ జగన్‌ రాజినామా ప్రకటించారు. విచిత్రమేమంటే ఆ రోజు ఉదయం ఆయన లేఖ మీడియాకు అందిన తర్వాత కూడా ఆయన శిబిరంలోనే ముఖ్యులైన కొందరు అదంతా బూటకమని కొట్టిపారేస్తూ మాట్లాడుతుండటం! ఈ సందర్భంగా సోనియా గాంధీకి ఆగ్రహావేశాలతో అసహనంతో రాసిన అయిదు పేజీల లేఖలో అరవాక్యమైనా ఆంధ్ర ప్రదేశ్‌ ప్రజల గురించిన ప్రస్తావన లేకపోవడం యాదృచ్చికం కాదు.తమ కుటుంబాన్ని అవమానించడం, తమకు గౌరవం ఇవ్వక పోవడం వంటి విషయాలపైనే ఆయన దృష్టి యావత్తూ కేంద్రీకృతమైంది. అంటే ఆయన ఆగ్రహం రాజకీయ వారసత్వం దక్కకపోవడంనుంచే ఉత్పన్నమైందనడానికి ఇదొక సూచిక. తాను తన తల్లి రాజినామాలు చేస్తూ తన వారెవరినీ రాజినామా చేయొద్దని చెప్పడంలో కూడా వ్యూహం వుండొచ్చు. ఆ విధంగా మొదటే ముఖాముఖి ఘర్షణను ఆహ్వానిస్తే తనతో నిలబడేవారెందరో ఎక్కువో తక్కువో తేలిపోతుంది. తద్వారా వున్న పరిమిత ప్రభావం కూడా పలచబడవచ్చు.కడప, పులివెందుల నియోజకవర్గాల ఉప ఎన్నికలలో విజయం సాధించడం ద్వారా రాష్ట్ర రాజకీయాలలో ఒక పునాది సృష్టించుకోవాలనేది ఆయన ఆలోచనగా కనిపిస్తుంది. అయితే రాజినామా ప్రకటన తర్వాత మంత్రివర్గ ఏర్పాటు తర్వాత కూడా ఆ శిబిరం ఆశించిన స్థాయిలో స్పందన రాలేదని ఎవరైనా చెప్పగలరు. తమకు జనంలో మద్దతు వుందని ఇప్పటికీ జగన్‌ వర్గం చెబుతున్నా దానికి కొలబద్దలేమీ లేవు. అది శాశ్వతంగా అలాగే వుంటుందా, కాంగ్రెస్‌లో వుండగా కలిగించిన ప్రభావం బయిటకు నడిచిన తర్వాత కొనసాగుతుందా అనేవి నిరాధారమైన ప్రశ్నలు కావు.\nకాంగ్రెస్‌ గత చరిత్రను పరిశీలిస్తే చెన్నారెడ్డి ఒకసారి తెలంగాణా ప్రజాసమితి పేరిట మరోసారి నేషనల్‌ డెమోక్రటిక్‌ పార్టీ పేరిట బయిటకు వెళ్లి మళ్లీ వచ్చిన ఉదంతాల వంటివి చాలా వున్నాయి. జాతీయ స్తాయిలోనూ ప్రణబ్‌ ముఖర్జీ తదితరులు స్వంతంగా పార్టీని పెట్టుకుని తిరిగి వచ్చిన ఉదాహరణలున్నాయి. ఇందుకు భిన్నంగా విపిసింగ్‌ వంటివారు అవినీతి సమస్యపైన, జగ్జీవన్‌ రామ్‌ ప్రజాస్వామ్య సమస్యపైన బయిటకు రావడం పెను మార్పులకు దోహదపడింది. శరద్‌ పవార్‌,మమతా బెనర్జీ దీర్ఘ కాలం పాటు కీలక బాధ్యతలు నిర్వహించి ప్రాంతీయ పార్టీలు ఏర్పర్చుకుని ప్రాబల్యం పెంచుకున్నారు గాని జూనియర్‌ భాగస్వాములగానే దీర్ఘకాలం వుండాల్సి వచ్చింది. ఈ అనుభవాలన్ని గమనించకుండా పార్టీపై అధిష్టానంపై తిరుగుబాటు చేశారు గనక గొప్పవాళ్లయిపోతారన్న అంచనాలు అతిశయోక్తులు మాత్రమే. ఎప్పడైనా ఎక్కడైనా విధానాలతో నిమిత్తం లేని ప్రజలతో సంబంధం లేని రాజకీయ తిరుగుబాట్లను వ్యక్తిగతంగానే పరిగణించాల్సి వుంటుంది.వాటివల్ల జనానికి పెద్దగా ఒరిగేది కూడా శూన్యం.\nఈ వ్యవహారంలో వైఎస్‌ వివేకానంద రెడ్డి సోనియాను కలిసి విధేతయ ప్రకటించడం, మంత్రివర్గంలో చోటు సంపాదించడం మహాపరాధాలన్నది జగన్‌ వర్గం వాదనగా వుంది.కుటుంబాన్ని చీల్చడంపై దుమారం లేవనెత్తేందుకు వారు ప్రయత్నిస్తున్నారు.అయితే రాజకీయ విధానాలు ప్రజా సమస్యలతో సంబంధం లేకుండా వ్యక్తిగత విధేయతలు, కుటుంబ విభజనల చుట్టూ చర్చను తిప్పడం ప్రజాస్వామ్యాన్ని పటిష్టపరచేది కాదు. వారి వారి స్వప్రయోజనాలు పదవీ అవకాశాలను బట్టి పాలకవర్గ నేతలు నిర్ణయాలు తీసుకుంటుంటారు. జగన్‌ ముఖ్యమంత్రి కావాలనుకోవడం ఎలాటిదో వివేకానంద మంత్రి కావాలనుకోవడం కూడా అలాటిదే. కనక ఇందులో ఎవరు తప్పు ఒప్పు అన్న మీమాంస అర్థం లేనిది. దీన్ని రాష్ట్ర రాజకీయాలలో పెను వివాదంలా చిత్రించడంలోనూ వాస్తవికత లేదు. కాకపోతే జగన్‌పై తానుగా నేరుగా చర్య తీసుకోకుండా ఆయన తనుగానే బయిటకు వెళ్లేలా చేయడంలో కాంగ్రెస్‌ అధిష్టానం కృతకృత్యమైంది. ఆపైన ఆయన కుటుంబంలో ఒక కీలక వ్యక్తిగా అనేక ప్రజా ప్రాతినిధ్యాలు నిర్వహించిన వివేకాను కూడా తన వైపు తిప్పుకోవడంలోనూ వ్యూహాత్మకంగానే వ్యవహరించింది. దీని ప్రభావం తెలుసుగనకే ఒకటికి రెండు సార్లు ఆయనతో చర్చలు జరిపి తమ వైపు తిప్పుకోవడానికి విఫల యత్నాలు జరిగాయి. పార్టీ చెబితే పులివెందులలోనైనా పోటీ చేస్తానని చెప్పడం ద్వారా వివేకా కూడా బలమైన సమాధానమే ఇచ్చారు. ఇప్పుడు ఆయనతో పాటు మొదటి నుంచి ఆ కుటుంబానికి మింగుడు పడని డి.ఎల్‌.రవీంద్రారెడ్డికి కూడా క్యాబినెట్‌లో చోటు కల్పించారు గనక కడప రాజకీయం రసవత్తర రణక్షేత్రంగా మారవచ్చు.ఈ మొత్తం కుటుంబ వారసత్వ వివాదంలో విస్త్రత ప్రజానీకానికి సంబంధించిన అంశాలు మచ్చుకైనా లేవని గుర్తుంచుకోవాలి.\nఇదే సమయంలో ప్రాంతీయ వాదాలను నినాదాలను కూడా ముందుకు తేవడానికి కొందరు ప్రయత్నాలు చేయడం మరో ప్రహసనం. జగన్‌ వర్గంలో అగ్రభాగాన వున్న కొండా సురేఖ తెలంగాణా కాంగ్రెస్‌ వాదులు మంత్రి పదవి తీసుకోరాదన్న వాదన లేవనెత్తారు. టిఆర్‌ఎస్‌ పైనా ఆమె ధ్వజమెత్తారు. కాగా మంత్రివర్గంలో ఆయా ప్రాంతీయ సంఘాలకు సారథులుగా వున్న వారితో సహా అన్ని ప్రాంతాలకు ప్రాతినిధ్యం పెంచారన్నది పాలక పక్ష సమర్థనగా వుంది. సమస్య ఏమంటే వివిధ ప్రాంతాలలో వివిధ రాగాలు వినిపించే వారంతా అధికారాన్ని పంచుకోవడంలో అధిష్టానానికి విధేయులగా వుండటం, బయిట ప్రజలలో మాత్రం వివాదాల బీజాలు నాటడం.గతంలో రోశయ్య మంత్రివర్గం కూడా ప్రాంతాల వారీగా విడిపోయి అసలు ఆంధ్ర ప్రదేశ్‌ ప్రభుత్వ అస్తిత్వాన్నే ప్రశ్నార్థకం చేసింది. మరి వీరందరినీ చేర్చుకున్న కిరణ్‌ కుమార్‌ అయినా ఆ దుస్తితి పునరావృతం కాకుండా చూడగలరా అన్నది ప్రశ్నార్థకమే.అలాగే పదవులు వచ్చిన వారందరినీ ప్రాంతాల వారిగా సామాజిక వర్గాల వారిగా క్రోడీకరించి చూడటం ఇందులో న్యాయా న్యాయాల నిష్పత్తి గురించి అతిగా చెప్పడం కూడా పాక్షిక పరిశీలనే అవుతుంది. సామాజిక న్యాయ కోణంలో ఇది ఒక భాగమే తప్ప పదవుల పంపకాలే పరమార్థమనుకోరాదు.ఏది ఏమైనా ఈ మంత్రివర్గ సభ్యులెవరూ ప్రాంతాల వారి ప్రతిధ్వనులు వినిపిస్తే ప్రజాస్వామ్య సూత్రాలు అపహాస్యం పాలవుతాయి. అధిష్టానం కూడా ఆ సంగతి గుర్తు పెట్టుకొని రాష్ట్ర భవిష్యత్తుపై దాగుడు మూతలు మాని పారదర్శకమైన ప్రజాస్వామిక విధానాన్ని ప్రకటించి ప్రశాంతతకు దోహదం చేయాలి.\nమంత్రివర్గ పొందికను పరిశీలిస్తే కళంకితులు, అలంకృతులను పక్కనపెట్టి పని చేసే వారికి చోటు కల్పించాలన్న సూచన అరణ్య ఘోషగానే మిగిలిపోయింది.తీవ్రమైన ఆరోపణల వూబిలో చిక్కిన వారు కూడా మళ్లీ పాగా వేయగలిగారు. మరోవైపున గతంలో చోటు చిక్కని హేమాహేమీలు కూడా జెసి దివాకరరెడ్డి వంటివారిని మినహాయిస్తే స్థానం సంపాదించుకున్నారు.వీరిలో తొంభై శాతం మంది ముఖ్యమంత్రితో సహా వైఎస్‌ అనుయాయులే కాగా ఆ దశలో పక్కన పెట్టిన వారిలోనూ కొందరు తిరిగి ప్రవేశించగలిగారు. మంత్రివర్గ ఏర్పాటు ముఖ్యమంత్రి అభీష్టం అని లాంఛనంగా అంటున్నా అధిష్టానం అదేశానుసారమే అంతా జరుగుతుందని అందరికీ తెలుసు. కనక ఈ మొత్తం కసరత్తులో ఎలాగైనా ప్రభుత్వాన్ని కాపాడుకోవాలనే తాపత్రయం తేటతెల్లమవుతుంది. ఈ విస్త్రత ఏర్పాటు ఒక విధంగా కిరణ్‌ కుమార్‌ సవాళ్లను సరళతరం చేయొచ్చునేమో గాని మటుమాయం చేయదు.ఎందుకంటే అస్తిరత్వానికి అనిశ్చితికి మూలాలు విధానాల్లో వున్నాయి గనక విన్యాసాలతోనే అవి తొలగిపోవడం అసాధ్యం. అన్నిటికన్నా ముఖ్యంగా వరుసగా ఆందోళనల్లో మునిగివున్న వివిధ తరగతుల ప్రజల సమస్యల పరిష్కారం కోసం చర్యలు చేపట్టడం ముఖ్యమంత్రి పరిధిలోనే వుంటుంది.దీనికి అధిష్టానం అనుమతి ఆదేశాలు అవసరం లేదు. ప్రాంతాల వారీ తేడాలు కూడా ఇందుకు అడ్డంకి కావు.కొత్త నేత ఆ దిశలో అడుగులు వేస్తారా లేదా అనేది వేచి చూడవలసిన విషయం.\nప్రస్తుత పరిస్థితి పట్ల వివిధ రాజకీయ పక్షాల ప్రతిస్పందన చూస్తే ప్రధాన ప్రతిపక్షమైన తెలుగుదేశం వేచి చూసే వైఖరిని అనుసరిస్తున్నట్టు కనిపిస్తుంది. సంఖ్యాబలాలు, జగన్‌ భవిష్యత్తు వ్యూహాలు చూడాలన్న ఆలోచన ఇందుకు కారణం కావచ్చు. గతంలో రెండు సార్లు కాంగ్రెస్‌తో రాజకీయ అవగాహనకు సిద్ధమైన ప్రజారాజ్యం ఈ సమయంలో కూడా సంక్షోభం తలెత్తితే సాయపడే విషయం ఆలోచిస్తామంటున్నది. మొదట్టో మంత్రివర్గంలో చేరిక వరకూ పయనించి పునరాలోచనలో పడినట్టు చెబుతున్నారు. జగన్‌ రాజినామా తర్వాత పాలకపక్షంతో రాజకీయ బేరసారాలకు అవకాశం పెరిగిందన్న ఆలోచన, పదవులు తీసుకుంటే రాని ఎంఎల్‌ఎలు ఏమవుతారోనన్న ఆందోళన ఇందుకు కారణమంటున్నారు. టిఆర్‌ఎస్‌ నేతలు కూడా ప్రస్తుత పరిస్థితిపై పరిపరి విధాల వ్యాఖ్యలు చేశారు. తమ ప్రధాన కోర్కె అయిన రాష్ట్ర ఏర్పాటుపై బిల్లు ఆమోదిస్తే ప్రభుత్వాన్ని ఆదుకోగలమన్నట్టు ఒకవైపు మధ్యంతర ఎన్నికలు వస్తే ఇక్కడున్న 119 స్థానాల్లో ఎక్కువభాగం వశపర్చుకోగలమన్నట్టు మరో వైపు ప్రకటిస్తున్నారు కాంగ్రెస్‌ చేతులను బలోపేతం చేస్తామని చెప్పిన కెసిఆర్‌ రాష్ట్రంలో ఆ పార్టీ ప్రభుత్వాన్ని అస్థిరపరిచేందుకు సిద్దమవుతారా అన్న ప్రశ్న వెన్నాడుతున్నది.మధ్యంతర ఎన్నికల పరిస్తితే వస్తే ఎవరి బలం ఎలాగైనా వుండొచ్చు గాని ప్రస్తుతం ప్రభుత్వాన్ని పడగొట్టాలన్న ఆలోచన ఎవరూ వ్యక్తం చేయడం లేదు. జగన్‌ వర్గం కూడా కూల్చివేత ఉద్దేశం లేదంటున్నది. ఇది శక్తిలేక కలిగినా యుక్తి వల్లనూ కావచ్చు. సిపిఎం వరకూ ఈ పరిణామం కాంగ్రెస్‌ అంతర్గత కలహాలకు అద్దం పడుతుందని స్పష్టం చేసింది. కొత్తగా వచ్చిన ప్రభుత్వమైనా ప్రజల సమస్యలపై దృష్టి పెట్టాలని గట్టిగా కోరింది. ఆ దిశలో కిరణ్‌కుమార్‌ ఏం చర్యలు తీసుకుంటారో వేచి చూడాలి. \n',general
'అన్నా హజారే! ఇప్పుడు చాలామంది భారతీయుల నోట నానుతున్న పేరు. నాలుగు రోజులు నిరాహార దీక్ష చేసి కేంద్ర ప్రభుత్వం మెడలు వంచాడని భావిస్తున్న బ్రహ్మచారి. గాంధేయుడయిన హజారే, గాంధీ బోధించిన అహింసా సిద్ధాంత పద్ధతిలో పోరాటం చేసి రాజకీయ నాయకులు, బ్యూరోక్రట్ల అవినీతి అంతానికి నడుం బిగించాడని దేశవ్యాపితంగా ప్రశంసలు పొందుతున్నాడు. ఉన్నత స్ధానాల్లోని వ్యక్తులు -మంత్రులు, బ్యూరోక్రట్ అధికారులు- విచ్చలవిడిగా అవినీతికి పాల్పడికూడా ఎట్టి విచారణ లేకుండా తప్పించుకుంటున్నారనీ, అటువంటి వారిని విచారించే అత్యున్నత రాజ్యాంగ సంస్ధను ఏర్పాటు చేయాలని డిమాండ్ చేస్తూ, దానికోసం “జన్ లోక్ పాల్” పేరున మిత్రులతో కలిసి ఒక బిల్లు కూడా తయారు చేశాడు అన్నా హజారే. “జన్ లోక్ పాల్” సంస్ధ విధి విధానాలను నిర్ణయించడానికి ఏర్పాటు చేసిన కమిటీలో సగం మంది ప్రజల తరపున పని చేస్తున్నారని భావిస్తున్న మేధావులు సభ్యులుగా ఉండాలని డిమాండ్ చేసి సాధించాడని పత్రికలు, ఛానళ్ళు వేనోళ్ళా పొగుడుతున్నాయి.\n\nఅవినీతిని ఎవరు వ్యతిరేకించినా -అవినీతికి పాల్పడుతున్నవారు తప్ప- సమర్ధించాల్సిందే. లోగడ ఇందిరా గాంధీగార్ని అవినీతి గురించి అడిగితే “అవినీతి సర్వవ్యాపితం” అని చెప్పి దానిని గురించి పట్టించుకోవాల్సిన అవసరం లేదన్నట్లుగా సమాధానం ఇచ్చిందని పత్రికలు ఇప్పటికీ సందర్భం వచ్చినప్పుడు రాస్తుంటాయి. ఇప్పటి అవినీతి నూతన ఎత్తులను తాకుతూ వ్యవస్ధీకరణ చెందిందని అందరూ అంగీకరించే విషయం. ముఖ్యంగా యు.పి.ఏ-1 ప్రభుత్వం నుండి యు.పి.ఏ-2 ప్రభుత్వం వరకూ విస్తరించిన 2-జి స్పెక్ట్రం కుంభకోణం మున్నెన్నడూ ఎరగనంత పెద్దది. దీనిలో మంత్రులు, అధికారుల దగ్గర్నుండి లక్షల కోట్లకు అధిపతులయిన స్వదేశీ, విదేశీ ప్రైవేటు పెట్టుబడిదారుల వరకు పాత్రధారులగా ఉండి కరడుగట్టిన లంచగొండులను సైతం నిశ్చేష్టుల్ని చేసింది. దానిపై చర్చ జోరుగా సాగుతుండగానే, కామన్వెల్త్ నిధుల దుర్వినియోగ కుంభకోణం, ఆదర్శ అపార్ట్ మెంట్ల కుంభకోణం, కొద్దిలో తప్పిపోయిన 3-జి కుంభకోణం వరుసగా బైటపడి నాయకులు, అధికారుల పట్ల రోత పుట్టించిన పరిస్ధితి తలెత్తింది. ఈ నేపధ్యంలో అన్నా హజారే నిరాహార దీక్ష సహజంగానే ప్రజల్నీ, అభ్యుదయ కాముకుల్నీ ఆకట్టుకుంది. అయితే హజారే చూపించిన పరిష్కారం అవినీతిని అంతం చేసే అవకాశం ఎంతవరకు ఉంది? అసలు అవకాశం ఉందా? అన్నది కూడా విశ్లేషించుకోవాల్సి ఉంది.\n\nఅవినీతికి మూలాలు ఎక్కడున్నాయి? ఎలా దాన్ని అంతమొందించాలి? అవినీతిపరుల్ని శిక్షించడానికి అవసరమైన సంస్ధలు, డిపార్డ్ మెంట్లు, చట్టాలు ఇప్పుడు లేవా? ఉన్నవి చాలక కొత్తది కావాలా, లేక ఉన్నవి పనిచేయనందున కొత్తది కావాలా? ఉన్నవి సరిపోకపోతే, అలా సరిపోని పరిస్ధితి ఎప్పటినుండి తలెత్తింది? కొత్తగా తలెత్తిందా, లేక చాలా కాలం నుండి కొనసాగుతూ వస్తోందా? ఉన్నవి పనిచేయనందున కొత్తది కావాలనుకుంటే, కొత్తది మాత్రం పని చేస్తుందన్న నమ్మకం ఏమిటి? ఇప్పటి సి.బి.ఐ, సి.వి.సి లకు మించిన సంస్ధ ఏర్పడగలదా? ఏర్పడినా దాన్ని నియమించేవారు మళ్ళీ ఈ రాజకీయనాయకులు, అధికారులే కదా? ఈ అవినీతిపరుల కనుసన్నల్లో నియమితులయ్యే లోక్ పాల్, తమను నియమించిన వారిని విచారించగలదా? తమపైనే విచారణ చేయాలనుకుంటున్నవారిని లోక్ పాల్ గా నియమించే తప్పుడు పనికి రాజకీయులు, అధికారులు పూనుకుంటారా?\n\nఅవినీతి అంతానికి పరిష్కారాలకి ముందు కొన్ని మౌలిక పరిశీలనలు అవసరం. ఇప్పటి రాజ్య వ్యవస్ధ నిర్మాణాన్ని గమనించినట్లయితే పై ప్రశ్నలకు సమాధానం “నో” అనే చెప్పుకోవాల్సి ఉంటుంది. ప్రజలు ధనికులు, పేదలుగా విడిపోయి ఉన్నారు. ధనికులు జనాభాలో ఒక శాతం కంటే తక్కువగా ఉంటే వారికి ఆస్తులు సమకూర్చిపెట్టేవారుగా మిగిలిన వారు ఉన్నారు. ఈ రోజుల్లో ధనికులకే ఉన్నత చదువులు చదువుకునే అవకాశాలున్నాయి. ఉన్నత చదువులు చదివిన ధనికులే బ్యూరక్రసీ లో ఐ.ఏ.ఎస్, ఐ.పి.ఎస్ తదితర పాలనాధికారులుగా నిర్ణయాలు చేశే స్ధాయిలో ఉన్నారు. రాజకీయ వ్యవస్ధని పరికిస్తే, డబ్బున్నోడే నేటి రాజకీయాల్లో నాయకులుగా చెలామణి అవుతున్నాడు. ప్రజాస్వామ్యం పేరుతో జరుగుతున్న ఎన్నికల్లో సారా, మద్యం, నోట్లు తప్ప మంచి చెడులు ఎంచే విచక్షణ పని చేయడం లేదు. డబ్బూ, మద్యం లను అందించగలిగేది ధనికులే. రాజకీయ ధనికులూ, బ్యూరోక్రసీ ధనికులూ ఒకరికొకరు బంధువులు, స్నేహితులు, పొరుగువారు, క్లాస్ మేట్లు, కులపోళ్ళూ, పార్టనర్లూ, మిగతా అన్నీనూ. వీళ్ళే చట్టసభలకు ఎన్నికవుతారు. వారికి రక్షణగా పోలీసు అధికారులు. పోలీసుల స్ధాయి దాటితే మిలట్రీ కూడా రాజకీయులకూ, అధికార వ్యవస్ధకూ బంధువులే.అంతే కాకుండా పొలాలూ, ఆఫీసులూ, ఫ్యాక్టరీలు, కంపెనీలు, ఐ-మ్యాక్స్ లూ, గోల్ఫ్ క్లబ్బులూ, పబ్బులూ, హోటళ్ళూ, రేసు క్లబ్బులూ అన్నీ ఈ ధనిక రాజకీయులూ, అధికారులవే. వీరి ఆస్ధుల్లో పని చేసి సంపద సృష్టించేది మాత్రం రైతులూ, కూలీలు, ఉద్యోగులూ, కాంట్రాక్టు ఉద్యోగులూ, టెంపరరీ ఉద్యోగులూ, గుమాస్తాలూ, చిన్నాఫీసర్లూ, పెద్దాఫీసర్లూ, మేనేజర్లూ మొదలైన వారు. వీళ్ళెప్పుడైన ఒళ్ళు మండి తిరగబడితే అణచడానికి పోలీసులు దిగుతారు. పోలిసుల స్ధాయి దాటితే మిలట్రీ ఉండనే ఉంది.\n\nహజారే పరిష్కారం ప్రకారం రాజకీయ నాయకుడు, అధికారీ అవినీతికి పాల్పడితే లోక్ పాల్ విచారించాలి. లోక్ పాల్ ని నియమించేది డబ్బు, మద్యంతో ఎన్నికల్లో నెగ్గిన మంత్రులూ, ప్రధానమంత్రులూ వారు నియమించుకున్న అధికారులే. వారు నియమించిన లోక్ పాల్ చర్య తీసుకునేదీ లేనిదీ గత సివిసిని చూస్తే అర్ధ అవుతుంది. కేరళ రాష్ట్రంలో అవినీతికి పాల్పడిన సీనియర్ అధికారి ధామస్ సివిసి అయ్యాడు. ఆయన పనికిరాడని నిర్ణయించడానికి రెండేళ్ళు పట్టింది. ఆయన అవినీతికి పాల్పడింది పదేళ్ళక్రితం. అవినీతికి పాల్పడికూడా మన న్యాయ వ్యవస్ధ పని చేస్తున్న వేగానికి ప్రతిఫలంగా అనేక ప్రమోషన్లు పొంది సివిసి స్ధాయికి చేరుకున్నాడాయిన. ఆయన అవినీతికి పాల్పడిన సంగతి ప్రతిపక్ష పార్లమెంటరీ పార్టీ నాయకురాలు చెబుతున్నా, మన నిష్కళంక ప్రధాని పట్టించుకోలేదు. ఆయన అవినీతి పరుడని కోర్టు నిర్ణయించి ఛీ అన్న తర్వాత మాత్రమే నిష్కళంక ప్రధాని “సారీ” అన్నాడు. రెండేళ్ళనుండి ఆయన అవినీతి సమాచారం తెలుస్తున్నా ధామస్ ను వెనకేసుకుంటూ వచ్చిన మన సచ్చీల ప్రధాని కోర్టు తీర్పు తర్వాత మాత్రమే తెలిసినట్లు అర్జెంటు గా సారి చెప్పి తన తప్పు దులిపేసుకున్నాడు. కోర్టుల పనితనం ఏవిటో ప్రధాన న్యాయమూర్తిగా పనిచేసి రిటైరైన బాలకృష్టన్ ని చూస్తే తెలుస్తుంది. ఇప్పటివరకూ పనిచేసిన ప్రధాన న్యాయమూర్తుల్లో సగం మంది అవినీతి పరులని సుప్రీం కోర్టు లాయర్ ప్రశాంత్ భూషణ్ ప్రకటించి దమ్ముంటే తనను “కంటెంప్ట్ ఆఫ్ కోర్టు” కింద అరెస్టు చేసుకోమని సవాలు విసిరితే సుప్రీం కోర్టుకు ఆ దమ్ము లేక పోయింది.\n\nధనికులు డబ్బు, మద్యాలను త్యాగం చేస్తే పుట్టినవారే మన రాజకీయ నాయకులు. డబ్బు తగలేసి చదివితే పుట్టేది మన అధికార వ్యవస్ధ. వీళ్ళిద్దరూ కలిసి అవినీతి పాలన చేస్తుంటే వారికి కాపలా కాసేది పోలిసు వ్యవస్ధ. అవినీతిపరుల అవినీతిని విచారించవలసింది అవినీతితో నిండిపోయిన న్యాయ వ్యవస్ధ. అంతటా అవినీతేనని జనం తిరగబడితే అణిచివేయడానికి పోలీసులు, ఆ తర్వాత మిలట్రీ. రాజ్యం యొక్క ప్రధాన అంగాలైన రాజకీయ వ్యవస్ధ, అధికార వ్యవస్ధ, న్యాయ వ్యవస్ధ అవినీతిలో మునిగిపోయినప్పుడు వారిగురించి ప్రజలకు తెలపాల్సిన పత్రికా వ్యవస్ధ (ఫోర్త్ ఎస్టేట్) ని నడిపేది మళ్ళీ ఆ ధనికులే. ఎవరైనా (ధనికుడుకాని) పింగళి దశరధరాం లాంటి నిజాయితీ పరులు ఎన్ కౌంటర్ లాంటి చిన్న పత్రికలు పెట్టి నిజాలు చెప్పాలనుకుంటే ఆయన వెళ్ళిన చోటికే వెళ్ళాల్సి ఉంటుంది. సో… ఈ అవినీతి పంకిలపైన రాజ్యవవస్ధను చెక్కుచెదరకుండా కాపాడేది అవినీతితో నిండా మునిగిన నాలుగు ఎస్టేట్ లే. ఇక మిగిలింది ప్రజలు. ఒళ్ళొంచి పని చేస్తూ, పై నాలుగు వ్యవస్ధలను పోషిస్తూ, వారికి కావల్సిన అన్ని శ్రమలను చేసిపెడుతూ తమ శ్రమలొ అధికభాగాన్ని ఈ నాలుగు వ్యవస్ధలు కొల్లగొడుతున్నా మౌనంగా భరిస్తున్నది ఈ ప్రజలే. “తాజ్ మహల్ నిర్మాణానికి రాళ్ళెత్తిన కూలీలెవ్వరు? అని శ్రీశ్రీ గారన్నట్లు ఈ నాలుగు వ్యవస్ధలకు సమస్త సేవలు చేస్తూ కూడా సమస్త దారిద్రాలకూ గురవుతున్నది ఏ ప్రజలే. ఆ ప్రజలు మేల్కోంటే తమ పరిస్ధితి ఏంటో ఈ నాలుగు వ్యవస్ధలకూ తెలుసు.\n\nప్రజలు మేల్కొనకుండా అనేక ఏర్పాట్లను ఈ నాలుగు ధనిక వ్యవస్ధలు చేసుకున్నాయి కూడా. వాటిలో మొదటిది మతం. ఈ దెయ్యం పట్టిందంటే ఇక ప్రజల సమస్ధ దారిద్రాలకు సమాధానం దొరికనట్లే. దారిద్రం ఎదుర్కొనే ప్రతొక్కడూ “వై మి?” (నాకే ఎందుకీ దురవస్ధ?) అని అడుగుతాడు. దానికి సమాధానాన్ని మతం రెడీ చేసి పెట్టింది. “అది నీ ఖర్మ” అదే అన్ని ప్రశ్నలకూ సమాధానం. ఒక మతం నచ్చక పోతే చేరడానికి ఈ భూప్రపంచంలొ సవాలక్షా మతాలు “రా రమ్మని” ఆహావిస్తూంటాయి. ఒక దేవుడు కాకపోతే నమ్మడానికి సవాలక్ష దేవుళ్ళు. బొమ్మలు, విగ్రహాలు, ఫొటోలు రాళ్ళు, చెట్లు, ఆవులు, కుక్కలు, కోతులు, దున్నపోతులు, గద్దలు తదితర రూపాల్లో అనేకమంది దేవతలు, దేవుళ్ళు. వీళ్ళంతా విఫలమైతే నడిచొచ్చే దేవుళ్ళు రెడీ. బాబాలు, అమ్మలూ, అమ్మమ్మలూ, జేజెమ్మలూ. బాదుడు బాబా, తన్నుడు బాబా,  తొక్కుడు బాబా. నిత్యానందులు, సత్యానందులూ, అపర సత్యానందులూ. ఆది శంకరులూ, రెండో శంకరులూ, నూటక్కో శంకరులూ. చిన జీయరు, పెద్ద జీయరూ, ఇంకో జీయరూ. అయ్యప్ప, భవానీ, ఇంకో అప్పా, మరో అమ్మా. వీళ్ళంతా చెప్పేది ఒకటే. “అది నీ ఖర్మ”. “అది కాదు స్వామీ జనాల సొమ్ముని ప్రవేటోడికి అప్పనంగా అప్పజెప్పాడూ” అనబోతే “అవన్నీ ఈశ్వరాజ్గ్న నాయనా. శివుడి ఆజ్గ్న లేనిదే చీమైనా కుట్టదు. నీవు గత జన్మలో చేసిన పాపం వలన ఈ రోజు నువ్వు పేదవాడిగా, సేవకుడుగా, దరిద్రుడుగా జన్మించావు. కళ్ళెదుట ఏం జరిగినా నోర్మూసుకో. పుణ్యం చేసుకో. వచ్చే జన్మలో అంబానీగా పుట్టడం ఖాయం” అని బోధించి ఇంకో పరిష్కారంవైపుకి చూడకుండా ముందరి కాళ్ళకు బంధం చేస్తారు.\n\nఈ మతాలు, బాబాలు ఎంత శక్తివంతంగా ప్రజల విచక్షణనూ, ఆలోచనలనూ మొద్దుబార్చి నిష్క్రియాపరులుగా మారుస్తాయంటే, సాయిబాబా ఉదాహరణని చూస్తే అర్ధమవుతుంది. పుట్టపర్తి బాబాగారు కోమాలోకి వెళ్ళి పొయారు. వారికి రేయింబవళ్ళూ దేశ విదేశాలకు చెందిన డాక్టర్లు వైద్యం చేసి మేల్కొలపడానిక్ శాయశక్తులా శ్రమిస్తున్నారు. ఓ వైపు బాబాగారి ఆరోగ్యం గురించి ట్రస్టు, డాక్టర్లు ఏదో దాస్తున్నారని భక్త మహాశయులు ఆరోపిస్తూ, ఆగ్రహిస్తున్నారు. మరోవైపు ఆయన జబ్బు పడడానికి కారణం సత్తెమ్మ తల్లి విగ్రహం చెరువులో ముంచడం కారణమని గ్రామస్ధులు నిర్ణయించి దాన్ని వెతికి తీసుకొచ్చి ప్రతిష్టిస్టే బాబాగారి ఆరోగ్యంలో సడెన్ గా మెరుగుదల కనబడింది. కళ్ళూ, కాళ్ళూ తిప్పడం మొదలు పెట్టారట!? ఆయనకు వైద్యం చేస్తున్న వైద్యుల్ని సత్తెమ విగ్రహం గురించి అడిగితే “అవును” అనేశారు. మరి మీవైద్యం? అంటే అది కూడా బాబా చలవే అని కూడా అనేశారు. అన్నీ బాబాగారి ఇచ్చే అని చెప్పేశారు. సత్తెమ్మను చెర్లో ముంచడం, ఆయన జబ్బు పడటం, సత్తెమ పున ప్రతిష్ట, ఆయన కోలుకోవడం, అన్నీ ఆయన కోరిక ప్రకారమే జరుగుతున్నాయని డాక్టర్లు నేరుగా టీవీ ఛానెళ్లలోనే చెబుతున్నారు. భక్తుల్లో భక్తి పాలు తగ్గుతున్నందున దానిగురించి హెచ్చరించడానికే ఈ జబ్బు అని ఇంకొందరు సెలవిస్తున్నారు.\n\nఇవన్నీ జనాలకి చెప్పేది ఒకటే. నీకు కనిపించేదంతా మాయ. నిజంగాదు. నీకు కనబడకుండా ఉండేదే నిజం. పోలీసోళ్ళు నిన్ను ఉత్త పుణ్యానికి అరెస్టు చేశారా. పట్టించుకోకు, అదంతా మాయ. నీకు నిజమైందంతా పైనో ఎక్కడో ఉంది. దానికోసం ఎవడు తన్నినా, కొట్టినా, దోచినా పడుండు. పైన నీకు ప్లేసు గ్యారంటీ… ఇది సకల సమస్యలకు వాటమైన సమాధానం. వీరు చెప్పేదానికీ, వాస్తవానికీ పొంతన లేకపోయినా ప్రజలు క్రియారాహిత్యంగా పడి ఉండటానికి బాగా పనికివస్తాయి. వారి బోధల ఫలితం ఏంటంటే ప్రజలు అంతా మాయని నమ్మి కళ్ళెదుట జరుగుతున్న ఎంతటి అన్యాయానికయినా స్పందన లేకుండా పడి ఉండటం. గాంధీ గారికి భగవద్గీత ఇస్టమైన పుస్తకం. అందులో అహింసకు కావల్సిన మసాలా ఉంది మరి. భగవద్గీత ఓ వైపు అంతా మాయ అని చెబుతూ, నువ్వేమీ చేయబన్లే అంటుంటే, భగవద్గీతను నమ్మే హజారే “ప్రజలు ఉద్యమించాల్సిన అవసరం ఉంది” అనంటుంటే రెంటిలో ఏది నిజం? పరస్పర విరుద్ధమైన సమాధానాలు, పరిష్కారాలు ఒకే నోటి నుండి వచ్చినా అదేమని అడగరాదు. అడిగితే అదేదో తత్వం తెలియనివారుగా మిగిలిపోతాం. ఈ వైరుధ్యానికి కారణం బాబాలు, అమ్మలూ, మతాలూ, గురువులూ చెప్పే బోధనలు వాస్తవంతో సంబంధం లేకుండా ఉండడమేనని చాలామంది చాలా సార్లు చెప్పారు. సవాళ్ళు విసిరారు. కాని అవి ప్రజలదాకా చేరకుండా అనేక అడ్డంకులు.\n\nమతాలు, బాబాలు, అమ్మలూ ప్రజల స్పందనను మొద్దుబార్చడానికి ఉపయోగపడుతున్నారు. అందుకే వారికి ప్రభుత్వ పోషణ కూడా దొరుకుతోంది. జనాలు ఉద్యమాల జోలికి పోకుండా చేయడానికి ఇన్ని వ్యవస్ధలు, ఎత్తుగడలు, మనుషులూ ఉన్నారు. విద్య కూడా అలాగే ఏడ్చింది. చదువుకో, సంపాదించుకో మిగిలింది నీకనవసరం అని విద్య బోధిస్తుంటే అవినీతి గురించి యువత, విద్యార్ధి, మహిళ ఎందుకు పట్టించుకుంటారు?\n\nఅందుకే అన్నా హజారే సాధించింది విజయమేనా అన్న అనుమానాలు కలుగుతున్నాయి. నాలుగు రోజులు. కేవలం నాలుగు రోజుల నిరాహార దీక్షకు కేంద్ర ప్రభుత్వం భయపడిందంటే నమ్మశక్యం కాని విషయం. అలాగని హజారే చిత్తశుద్ధిని శంకించడం కాదిది. కేంద్ర ప్రభుత్వం హజారే దీక్షతో దిగొచ్చినట్లు కనిపించడానికి కారణాలున్నాయి. అన్నా హజారే దీక్షలో, ఆ దీక్ష విజయంలో కూడా మన పాలకులకు తమకు అనుకూల అంశాన్ని గ్రహించారు మన పాలకులు. ఏమిటా అనుకూలాంశం? ఇంకెవ్వరూ అవినీతి గురించి ఇక మాట్లాడాల్సిన అవసరం, ఉద్యమించాల్సిన అవసరం లేదు. అన్నా హజారే దీక్ష ఒక సేఫ్టీ వాల్వ్. అన్నా హజారే నాల్రోజులు దీక్ష చేస్తే అందరూ, ప్రతిపక్ష పార్టీలతో సహా ఆయన చుట్టూ మూగారు. ఆహా, ఓహో అన్నారు. జేజేలు పలికారు. నాల్రోజులకి ప్రధాని, సోనియా తదితరు ఉద్దండ పిండాలు బాధ పడ్డారు. అయ్యో హజారే నాల్రోజులు కూడూ నీళ్ళూ లేకుండా ఉన్నారా అనుకున్నారు. మంత్రుల్ని పంపారు. ఏం కావాలన్నారు. కమిటీ కావాలంటే సరేనన్నారు. మామూలు కమిటీ కాదు మావోళ్ళుండాలని హజారే అంటే, ఓ కే అనేశారు. కేంద్ర ప్రభుత్వం దృష్టిలో ఓ పనైపోయింది.\n\nప్రతిపక్ష పార్టీల దృష్టిలో కూడా ఓ పనై పోయినట్టే. ఎందుకంటే అవినీతి తుట్టెను కదిపింది వారే. టు-జీ పేరుతో పార్లమెంటులో నానా యాగీ చేసి సంయుక్త పార్లమెంటరీ కమిటీ (జెపిసి) వేయించారు. అంతటితో ప్రతిపక్షం పని ఐపోయింది. కానీ వారు కదిపిన తేనే తుట్టే ఇంకా సర్ధుకోలేదు. మామూలు స్ధితికి రాలేదు. ప్రజల్లో ఇంకా అలజడి అలానే ఉంది. వారికింకా ఏమో కావాలి. వారికి పూర్తి సమాధానం కావాలి. రాజా చేత ఊచల్ని లెక్కబెట్టించినా ఇంకా కుంభకోణాలు వెల్లడవుతునే ఉన్నాయి. ప్రజల్లో ఆగ్రహం పేరుకుపోతోంది. అలా పేరుకుపోయే ఆగ్రహం మరో రూపం తీసుకునే ప్రమాదాలు కనిపిస్తున్నాయి. ఈజిప్టు, లిబియా, ట్యునీషియా, యెమెన్, బహ్రెయిన్, సిరియా మొదలైన అరబ్ దేశాల్లొని ఉద్యమాలు, తిరుగుబాట్లు ఆగ్రహించిన భారత ప్రజానీకానికి దారి చూపవు కదా! అన్న అనుమానం పెనుభూతమై, పాలక, ప్రతిపక్ష పార్టీలను వెంటాడుతోంది. ఆ క్షణంలో అన్నా హజారే అపద్భాందవుడిలా దర్శనమిచ్చాడు. ఆయన వెనక దేశం మొత్తం ర్యాలీ అయ్యేదాకా చూసింది. నాలుగు రోజులకే వారికి కావలసిన స్ధితి కనిపించింది. ఆయనకి ఎనలేని గౌరవాన్నిస్తూ, భయ భక్తులు చూపిస్తూ చర్చలు జరిపి ఆయన డిమాండ్లకు ఓకే అనేసింది కేంద్ర ప్రభుత్వం.\n\nపరాయి దేశాల బ్యాంకుల్లో కోట్ల లక్షల కోట్ల ప్రజాధనం మూల్గుతోంది దాన్ని తెమ్మని సుప్రీం కోర్టు ప్రధాన న్యాయమూర్తి కపాడియా అదేపనిగా వేధిస్తున్నాడు. టు-జి కుంభకోణం తెగే దాకా లాగేట్లున్నాడు. ప్రజల దృష్టి అంతా అవినీతిపైనే కేంద్రీకృతమైతే, వారి సహనం నశించి ఈజిప్టునో, ట్యునీషియానో ఆదర్శంగా తీసుకుంటే అటువంటి పరిస్ధితి ప్రభుత్వాల నియంత్రణ లేకుండా పోతుంది. నిర్బంధం అనివార్యమై ప్రాణ నష్టం అనివార్యమౌతుంది. ప్రజాగ్రహం ఇంకా చెలరేగుతుంది. పాలన వదిలేసి శాంతి భద్రతలు ప్రధాన కర్తవ్యంగా ముందుకోస్తుంది. పాలన వదిలేయడం అంటే, బడ్జెట్ ని వదిలేయడం. ప్రవేటీకరణ, సరళీకరణ, గ్లోబలీకరణ విధానాల అమలును తాత్కాలికంగా వాయిదా వేయడమే. ఇప్పటికే ప్రజాగ్రహానికి గురికావలసి వస్తుందన్న భయంతో ఇన్సూరెన్స్, బ్యాంకులను మరింత ప్రవేటీకరణ చేసే పని వాయిదా వేశారు. రిటైల్ రంగం ప్రవేటికరణ బిల్లు ఎప్పుడు పార్లమెంటులోకి వస్తుందో అంతుబట్టడం లేదు. ప్రభుత్వ రంగ కంపెనీల అమ్మకం నత్త నడక నడుస్తోంది. మండుతున్న ధరలు ప్రజల ఆగ్రహాన్ని రెట్టింపు చేస్తున్నాయి. “వేదాంత-కెయిర్న్ ఇండియా డీల్” అలాగే ఉండిపోయింది. పర్యావరణం పేరుతో పోస్కో కంపెనీకి నో చెప్పాల్సి వచ్చింది. నియమగిరి కొండల్ని వేదాంత నుండి లాగేసుకోవాల్సి వచ్చింది. బ్లాక్ బెర్రీ మౌబైల్ నెట్ వర్క్ కి ఇంకా పూర్తి అనుమతి ఇవ్వలేదు. ఇన్సూరెన్స్ ప్రవేటీకరణ 25 శాతం నుండి 49 శాతానికి పెంచే బిల్లు రాజ్యసభలో పాసయినా, లోక్ సభలో ఇంకా పాస్ కాలేదు. బ్యాంకుల ఇంకా ప్రవేటీకరించాలని అమెరికా, యూరప్ దేశాలు డిమాండ్ చేస్తున్నాయి. అంతర్జాతీయంగా బహుళ జాతి కంపెనీలకు అసహనం పెరిగిపోతోంది. ఇంకా ఎప్పుడు అని ఒత్తిడి చేస్తున్నారు. వాళ్ళ వార్తా సంస్ధలు అదే పనిగా ఇండియా పాలకులు ప్రవేటీకరణ వేగంగా జరపనందుకు అసమర్ధులుగా ముద్రవేస్తూ వార్తలు రాస్తున్నాయి. ప్రవేటీకరణ బహుళజాతి సంస్ధలు కోరుకున్నంత వేగంగా సాగక పోవడంతో ఎఫ్.ఐ.ఐ లు తమ పెట్టుబడులను ఇండియా షేర్ మార్కెట్ నుండి ఉపసంహరించుకుంటున్నాయి. ఎఫ్.డి.ఐ లు అంచనావేసినంతగా రావడం లేదు. పెట్టుబడులు పెడతామని హామీ ఇచ్చిన వారు సైతం సరళీకరణ మెల్లగా సాగుతుండడంతో ఉపసంహరించుకుంటున్నారు.\n\nఈ నేపధ్యంలో కాంగ్రెస్ ప్రభుత్వానికి తాము సంస్కరణలకు కట్టుబడి ఉన్నామని గట్టిగా నిరూపించుకోవలసిన అగత్యం ఏర్పడింది. అంటే సరళీకరణ, ప్రవేటీకరణ, ప్రపంచీకరణ లకు తాము కట్టుబడి ఉన్నామని చూపుకోడానికి దానికి సంబంధించిన ఇన్సూరెన్సు, రిటైల్ బిల్లు, బ్యాంకుల బిల్లు తదితర బిల్లుల్ని పార్లమెంటులో అర్జెంటుగా పాస్ చేయాల్సి ఉంది. ప్రతిపక్ష పార్టీలకు కూడా ఇదే కావాలి. అవినీతి వ్యతిరేక ఉద్యమం అనేది తమ చేతికి అధికారం వచ్చే వరకే తప్ప ఆ తర్వాత కొనసాగడం ప్రతిపక్షాలకు ఇష్టం ఉండదు. ప్రజలు ఉద్యమాలకు దిగితే పాలకవర్గాలన్నింటికీ నష్టమే. ఇలాంటి సమయంలొ ప్రజాగ్రహాన్ని పాలకవర్గాలకు అనువైన రీతిలో మలుచుకోవాల్సి ఉంది. ప్రజాగ్రహం అవినీతి నుండి సంస్కరణల విధానాలకు వ్యతిరేకంగా మారకుండా చూడవలసిన అగత్యం ముందుకొచ్చింది. అక్కడే అన్నా హజారే అవసరం పాలక వర్గాలకు కూడా ముందుకొచ్చింది. అంటే పాలక, ప్రతిపక్షాలు ఓ పధకం ప్రకారం అన్నా హజారే చేత అవినీతి ఉద్యమాన్ని ప్రారంభింప జేశారా? కానే కాదు. అన్నా హజారే ఉద్యమ నిజాయితీని తప్పు పట్టవలసిన అవసరం లేదు. ఆయన దీక్షకు ఆగమేఘాలమీద స్పందించిన ప్రభుత్వం ఉద్దేశ్యం లోనే నిజాయితీ లేదని గ్రహించాలి. ఆయన దీక్షకు స్పందించకపోతే అది నియంత్రించలేని రూపం తీసుకుంటుంది. ఈ లోపే ప్రభుత్వం హజారే దీక్షకు స్పందించినట్లయితే అది కమిటీతోనో, చర్చలతోనో సరిపోతుంది. ఒక ప్రజా ఉద్యమానికి ప్రభుత్వం స్పందించిందన్న పేరు ప్రభుత్వానికీ దక్కుతుంది. కేంద్ర మెడలు వంచగలిగారన్న ఖ్యాతి హజారేకి దక్కినా ప్రభుత్వానికి నష్టం లేదు. వారికి కావలసింది వరుసగా బయట పడుతున్న కుంభకోణాలపై ప్రజల్లో పెరుతున్న ఆగ్రహానికి తమకు అనువైన రీతిలో సమాధానం ఇచ్చి దాన్ని అంతటితో ముగించడం.\n\nఅన్నా హజారే “ఇంతటితో అంతా ఐపోలేదు” అని దీక్ష విరమించాక అన్నారు గదా అనవచ్చు. ఆయన అన్నా ప్రజల ఆగ్రహం ఆయనతో పాటు మళ్ళీ ప్రత్యక్షమయ్యే అవకాశాలు లేవు. ప్రజలకు ఇంకా వారి స్ధాయిలో వారికి అనేక సమస్యలున్నాయి. వాటిలో పడిపోతారు. కమిటీ హాజారే అడిగినట్లు ప్రభుత్వం వేసింది గనక ఇక మిగిలింది హజారే భుజస్కందాలపైన వదిలేస్తారు. అంతటితో అవినీతి వ్యతిరేక పోరాటం సరి. ప్రజలు అవినీతికి మూలాలు మనమున్న వ్యవస్ధలో ఉన్నాయని తెలుసుకొనంత కాలం ఎంతమంది అన్నా హజారేలు కూడినా మన పాలకుల దీర్ఘకాలిక ఎత్తుగడల ముందు అలసిపోక తప్పదు.\n',general
'చేపలు ఏటికి ఎదురీదగలవు.. కానీ ఆనకట్టలని యెగిరి దూకలేవు. సహజ నదీ ప్రవాహాలని మానవావసరాల కోసం అడ్డుకుని, దారి మళ్ళించేందుకు నిర్మించే ఆనకట్టలు కొన్ని జాతుల చేపలకి శాశ్వితంగా మరణశాసనం రాసేస్తున్నాయి. అయితే, ఇలా అంతరించిపోతున్న మత్స్య జాతిని రక్షించుకునేందుకు కొన్ని ప్రయత్నాలు కూడా జరుగుతున్నాయి. జరుగుతున్న నష్టంతో పోల్చినప్పుడు ఈ ప్రయత్నాలు మాత్రం బహు స్వల్పమనే చెప్పాలి.\n\n\'సామన్\' ఇది మన దేశపు చేప కాదు.. అమెరికన్ చేప జాతి. ఐరిష్, అమెరికన్ ప్రజల భోజనాల్లో మాత్రమే కాదు, జీవితాల్లోనూ సామన్ ఒక భాగం. ఒక ముఖ్యమైన భాగం. అట్లాంటిక్, పసిఫిక్ సముద్రాల్లోనూ, గ్రేట్ లేక్ తదితర సరస్సుల్లోనూ కనిపించే ఈ అన్ హైడ్రస్ చేప, మంచి నీటిలో పుట్టి, సముద్రంలో పెరిగి, తిరిగి మంచినీటిలోనే సంతానాభివృద్ధి చేస్తుంది. తను మరణించి, తన సంతానానికి తొలి పౌష్టికాహారంగా మారిపోయే అరుదైన లక్షణం ఈ సామన్ చేపలది.\n\nచిరు సామన్లకి సముద్ర వలసకి సిద్ధం అయ్యేందుకు అవసరమైన శారీరక మార్పులు సహజంగానే మొదలవుతాయి. సరిగ్గా ఐదు సంవత్సరాల వ్యవధిలో పరిణతి చెంది, సంతానోత్పత్తికి సిద్ధమై తిరిగి సముద్రం నుంచి మంచి నీటికి ప్రయాణం ప్రారంభిస్తాయి. ఇది సామాన్ల జీవన చక్రం. ఈ చక్రం ఆగిపోయింది. కారణం, నదులమీద కట్టిన ఆనకట్టలు. వాటి ఫలితంగా వాతావరణంలో వచ్చిన అనూహ్యమైన మార్పులు. ఈ మార్పులు ప్రకృతి ధర్మాల్ని మార్చేశాయి. నియమాలని తిరగరాశాయి.\n\nభారీగా నిర్మించిన ఆనకట్టల మీద నుంచి సామన్లని ఎగిరేలా చేయడం ఎలా? అమెరికన్ సమాజానికి ఎదురైన ఈ సవాల్ కి సాంకేతికంగా వచ్చిన జవాబు \'చేపల నిచ్చెన.\' సియాటెల్ లో ఉన్న క్లార్క్ ఇంగ్లిష్ బొటానికల్ గార్డెన్ సమీపంలో, యూనియన్ సరస్సు, వాషింగ్టన్ సరస్సులని పసిఫిక్ మహాసముద్రం తీరప్రాంతం పగెట్ సౌండ్ తో కలుపుతూ నిర్మించిన చిట్టెన్డన్ లాక్స్ లో చూడొచ్చు ఈ చేపల నిచ్చెనని.\n\nఎక్కడో అమెరికాలో ఉన్న సామన్ చేప ఏమైపోతే మనకెందుకు? ఆ చేపని మిగుల్చుకోడం కోసం వాళ్ళు ఏం చేసినా, చేయకపోయినా మనకేమిటి సంబంధం? ...ఈ ఆలోచనలని వదిలించుకోవడం అవసరం. ఎందుకంటే, మనదైన పులసకూడా సామన్ బాటలోనే ప్రయాణించేందుకు రంగం సిద్ధం అవుతోంది. సరిగ్గా సామన్ లాంటి జీవచక్రమే పులసది. గోదారిపై రాబోతున్న ఆనకట్టలు పులస మనుగడని ప్రశ్నార్ధకం చేయబోతున్నాయి.\n\nజలావరణాన్ని ఇతివృత్తంగా తీసుకుని \'దృశ్యాదృశ్యం\' నవలని రాసిన రచయిత్రి చంద్రలత సామన్ చేపలగురించి రాసిన చిరుపుస్తకం \'చేపలెగరా వచ్చు!!!\' రెండేళ్ళ క్రితం ఆదివారం ఆంధ్రజ్యోతి ముఖచిత్ర కథనంగా వచ్చిన వ్యాసానికి, \'దృశ్యాదృశ్యం\' నవలలో పెద్దకట్ట నిర్మాణం కారణంగా అదృశ్యమై పోయిన చంద్రవంక చేపని గురించి రాసిన \'సెందర వొంక\' చాప్టర్ ని జతచేసి వెలువరించిన పొత్తమిది. మనకి తెలిసిన జలచరాల వెనుక ఉన్న తెలియని సంగతులని విశదంగా చెప్పే ఈ పుస్తకాన్ని ప్రభవ పబ్లికేషన్స్ ప్రచురించింది. (వెల రూ. 30. అన్ని ప్రముఖ పుస్తకాల షాపులు).\n',general
'\'నేను\' \'నాది\' అనే స్వార్ధం ఆవహించిన మనిషి తన చుట్టూ ఉన్నవాళ్ళకి స్నేహితుడు కాలేదు సరికదా, \'విరోధి\' అవుతాడు. ఆమనిషి మహానగరంలో ఉన్నా, మహారణ్యంలో తిరిగినా ఫలితం మాత్రం ఇదే. నాయకుడు కావాలనే తన లక్ష్యం కోసం, తనకంటూ పేరు తెచ్చుకోవాలనే కాంక్షని నిజం చేసుకోవడం కోసం తన చుట్టూ ఉన్న వాళ్ళ జీవితాలతో ఆడుకోడానికి ఏమాత్రం వెనుకాడని నక్సలైట్ నాయకుడు \'గోగి\' కథే నీలకంఠ తాజా సినిమా \'విరోధి.\'\n\nతొలిచిత్రం \'షో\' తో ప్రతిభావంతుడైన దర్శకుడిగా పేరు తెచ్చుకున్ననీలకంఠ రెండో సినిమా \'మిస్సమ్మ\' పర్లేదనిపించగా, మూడో సినిమా \'సదా మీసేవలో\' నిరాశ పరిచింది. తర్వాతి సినిమాలు \'నందనవనం\' \'మిస్టర్ మేధావి\' చూడలేదు. ఇక ఈ \'విరోధి\' నక్సలైట్ ఉద్యమం నేపధ్యంగా తీసిన సినిమా అని తెలియడంతో ఆసక్తి కలిగినా, పెద్దగా ఆశలు పెట్టుకోకుండానే చూశాను. నటుడు శ్రీకాంత్ నిర్మాతగా మారి \'మేకా మీడియా\' బ్యానర్ పై తీసిన తొలి సినిమా ఇది.\n\nదర్శకుడే కథని సమకూర్చుకున్న \'విరోధి\' సినిమా చాలా నెమ్మదిగా మొదలై, చిన్నపాటి జెర్క్ తో ఊపందుకుని, పరిగెడుతూ, నెమ్మదిస్తూ, మళ్ళీ పరిగెత్తే కథనంతో ముగింపుకి చేరుకుంది. నీతి, న్యాయం పక్షాన నిలబడే పాత్రికేయుడు జయదేవ్ (శ్రీకాంత్), సాఫ్ట్వేర్ ప్రొఫెషనల్ అయిన అతని భార్య (కమలిని ముఖర్జీ) లది అన్యోన్య దాంపత్యం. పార్లమెంట్ సభ్యుడు జంగయ్య (ఆహుతి ప్రసాద్) అక్రమార్జనపై తన పత్రికలో వరుస కథనాలు రాసిన జయదేవ్, ఒకరోజు అతని ఇంటికి వెళ్తాడు, ఇంటర్యూ చేయడం కోసం. జంగయ్య \'డీల్\' కుదుర్చుకుందామంటూ చేసిన ప్రతిపాదన తిరస్కరించి, తను ప్రజలపక్షం అని చెబుతాడు జయదేవ్.\n\nఅప్పటివరకూ తను పనిచేసిన దళం నుంచి విడిపోయి సొంతంగా దళం స్థాపించిన నక్సలైట్ గోగి (అజయ్) తన బృందంతో సహా ఎంపీ ఇంటిపై మెరుపు దాడి చేసి, జంగయ్యని హతమార్చడంతో పాటుగా, జయదేవ్ ని కిడ్నాప్ చేయడంతో కథ అడవికి చేరుతుంది. ఇక అక్కడినుంచి జయదేవ్ గోగి లోనూ, అతని దళ సభ్యులలోనూ మార్పు తీసుకురావడం కోసం ప్రయత్నాలు చేయడం, జయదేవ్ ను చంపడమా, విడిచి పెట్టడమా అని గోగి ఊగిసలాడడం, ఎంపీ ఇంటిదగ్గర జరిగిన ఎదురు కాల్పుల్లో గాయపడ్డ గోగి గురువు రామదాసుకి వైద్యం అందిచాలా, మెర్సీ కిల్లింగ్ చేయాలా అనే విషయంలో దళ సభ్యులకీ, గోగికీ అభిప్రాయ బేధాలు, మరోవంక నక్సల్స్ కోసం పోలీసుల కూంబింగ్, జయదేవ్ కోసం జర్నలిస్టుల ఆందోళనల నేపధ్యంలో కథ ముగింపుకి చేరుతుంది. నక్సలైట్ల అడవి జీవితాన్ని బాగా డాక్యుమెంట్ చేశారు.\n\n\nనటన పరంగా చెప్పాలంటే శ్రీకాంత్ కన్నా, గోగి గా చేసిన అజయ్ కే ఎక్కువ మార్కులు పడతాయి. కథా పరంగా కూడా, గోగి పాత్ర యాక్టివ్ జయదేవ్ పాత్ర పాసివ్ కావడంతో శ్రీకాంత్ కి పెద్దగా చేయడానికి ఏమీ లేకపోయింది. ప్రధమార్ధంలో చాలా సన్నివేశాల్లో కేవలం సెట్ ప్రాపర్టీ గా ఉండిపోయాడు. దళ సభ్యులుగా చేసిన వారిలో శివాజీ రాజా, కమల్ కామరాజు, శ్రీరమ్య ఆమె బాయ్ ఫ్రెండ్ గా వేసిన కుర్రాడు, అలాగే రెహనా గా చేసిన నటి చాలా బాగా నటించారు. కాకపొతే ముఖ్యమత్రిగా వేసిన విజయచందర్, డీజీపీ గా చేసిన నాగినీడు (\'మర్యాద రామన్న\' ఫేం) బాగా నిరాశ పరిచారు.\n\nశ్రీకాంత్ ముఖంలో వృద్ధాప్యపు ఛాయలు కనిపిస్తున్నాయి. బాగా బరువు తగ్గడం వల్ల అనుకుంటా, ముఖంలో ముక్కు మాత్రమే కనిపించింది. ఆ గడ్డం అస్సలు సూట్ కాలేదు. కమలినీ ముఖర్జీది కేవలం అతిధి పాత్ర. ఆమె గ్లామరంతా ఏమైపోయిందో కానీ, పెద్ద జబ్బు చేసి కోలుకున్నట్టుగా ఉంది. జూనియర్ ఆర్టిస్టుల ఎంపికలో మరీ ఉదాసీనత చూపించినట్టున్నారు, జర్నలిస్టులుగా, రాజకీయనాయకులుగా, పోలీసులుగా చేసిన వాళ్ళ నటన తేలిపోయింది. బడ్జెట్ పరిమితులేమన్నా ఉన్నాయేమో తెలీదు. నటుల్లో అజయ్, కమల్ కామరాజులకి మంచి పేరు తెస్తుందీ సినిమా.\n\nతను రాసుకున్న కథని సినిమాగా మలిచే క్రమంలో నీలకంఠ కథకి పూర్తి న్యాయం చేయలేకపోయాడు. బలహీనమైన స్క్రీన్ ప్లే, ఏమాత్రం పదును లేని, కొండొకచో మరీ నాటకీయంగా అనిపించే సంభాషణలు (ఈ రెండు బాధ్యతలూ కూడా తనవే), ఈ రెండూ సినిమాకి పెద్ద మైనస్ గా మారాయి. సంభాషణలకి వాడిన భాష, యాసలని పలికించిన తీరూ లోపభూయిష్టంగా ఉన్నాయి. బాగా చేయగలిగే నటులు ఉన్నప్పటికీ తగినంత నటన రాబట్టుకోలేదని అనిపించింది. నక్సలైట్ల చెరలో నాలుగైదు రోజులున్న జయదేవ్ దుస్తులు మాసాయి కానీ, ట్రిం చేసిన గడ్డంలో కించిత్తైనా మార్పు లేకపోవడం కంటిన్యుటీ లోపమే. ఎంపీ ఇంటి దగ్గర జరిగిన ఎదురు కాల్పుల కన్నా, అడవిలో ఎదురు కాల్పులని చిత్రించిన తీరు బాగుంది.\n\nపాటలంటూ ప్రత్యేకంగా లేకపోయినా, నేపధ్యంలో అనేకసార్లు వచ్చే జానపద గీతం ఆకట్టుకుంది. సంగీత దర్శకుడు ఆర్పీ పట్నాయక్ కి జానపద గీతాలు చేయడంలో తనదైన శైలి ఉంది కదా. ఉన్నంతలో ఎడిటింగ్, ఫోటోగ్రఫీ పర్లేదు. నిర్మాతగా తొలి సినిమాకి మంచి కథని ఎంచుకున్న శ్రీకాంత్ ని అభినందించాల్సిందే. దర్శకుడు నీలకంఠ తన డిపార్ట్మెంట్ల నిర్వహణలో మరికొంచం శ్రద్ధ చూపించి ఉంటే చాలా మంచి సినిమా అయ్యిఉండేది ఈ \'విరోధి.\' రొటీన్ కి భిన్నంగా ఉండే సినిమాలని ఇష్టపడే వాళ్ళు ప్రయత్నించొచ్చు. \n',general
'\"శతాబ్దాల కిందట ఒక రావి గౌతముణ్ణి ప్రభావితం చేసింది. ఈ శతాబ్దంలో ఒక రావి తెలుగు వారిని ప్రభావితం చేసి ప్రబుద్ధుల్ని చేస్తోంది. అదే రావిశాస్త్రీయం,\" అన్నారు మహాకవి శ్రీశ్రీ, రాచకొండ విశ్వనాథశాస్త్రి రచన \'రావిశాస్త్రీయం\' గురించి. కథకుడిగా, నాటక, నవలా రచయితగా రావిశాస్త్రి గురించి ఇవాళ కొత్తగా చెప్పడానికి ఏమీలేదు. \"రావిశాస్త్రి వచనం శ్రీశ్రీ కవిత్వంలా ఉంటుందనీ\" \"వచన రచనపై రావిశాస్త్రి తనదైన ముద్ర వేశారనీ\" ఏనాడో కితాబులు అందుకున్నారు.\n\nరావిశాస్త్రి రాసిన వ్యాసాలు, లేఖలు, ఇచ్చిన ఇంటర్వ్యూలు, వివిధ సందర్భాలలో చేసిన ఉపన్యాసాలు, ప్రకటనల సంకలనమే \'రావిశాస్త్రీయం.\' తన బాల్యం, చదివిన పుస్తకాలు, రచయితగా ఎదిగిన క్రమం, తన్ను రచనలకి పురిగొల్పిన అంశాల మొదలు సమకాలీన సమాజం, సాహిత్యం, ఈ రెండింటి పరస్పర ప్రభావాల వంటి అనేక అంశాలని నిర్మొహమాటంగా చెప్పారు రావిశాస్త్రి. తనూ, తన రచనలూ కూడా పేదవాడి పక్షమేనని పదేపదే చెప్పారు.\n\nశ్రీకాకుళంలో నాగావళి నది ఒడ్డున 1922 జూలై 30 నజన్మించిన రావిశాస్త్రి, పెరిగింది ఎక్కువకాలం జీవించింది విశాఖపట్నంలోనే. తన పదహారో ఏట \'దేవుడే చేశాడు\'పేరిట తొలి కథని రాశారు. మరో రెండేళ్ళ తర్వాత చెహోవ్ కథ \'మిజరీ\' ని తెలుగులోకి స్వేచ్చానువాదం చేశారు. అయితే, తన సాహిత్యం మొత్తాన్ని \'అల్పజీవి\' కి ముందు, తర్వాత అని విభజించాలనీ, \'అల్పజీవి\' రాసిన నాటినుంచే సాహిత్యాన్ని సీరియస్ గా తీసుకున్నాననీ చాలాచోట్ల రాశారు.\n\n\'అల్పజీవి\' కి అందిన ప్రశంశల్లో ముఖ్యమైనదీ, రావిశాస్త్రి మళ్ళీ మళ్ళీ ఇష్టంగా గుర్తుచేసుకున్నదీ, తానెంతో అభిమానించే మహాకవి శ్రీశ్రీ నుంచి అందిన ప్రశంశ. నిజానికి రావిశాస్త్రి చదువుకున్నది శ్రీశ్రీ తండ్రి దగ్గరే. ఆయన హెడ్మాస్టరుగా పనిచేసిన స్కూల్లోనే ఈయన పాఠశాల విద్య సాగింది. యవ్వనారంభంలో చదివిన సెక్స్ పుస్తకాలు తనని పక్కదోవ పట్టించాయని రావిశాస్త్రి రాసుకున్నది చదివినప్పుడు శ్రీశ్రీ ఆత్మచరిత్రాత్మ చరిత్రాత్మక నవల \'అనంతం\' గుర్తొచ్చింది. శ్రీశ్రీ ఎంతగానో అభిమానించింది అబ్బూరి రామకృష్ణారావుని కాగా, ఆయన కుమారుడు వరద రాజేశ్వరరావు రావిశాస్త్రికి ప్రాణ స్నేహితుడు. హైస్కూల్లో మొదలైన స్నేహం చివరివరకూ కొనసాసింది.\n\n\nతనకి \'దేవుడు లేడ\'న్న విషయాన్ని మొదట చెప్పింది వరద రాజేశ్వరరావేననీ, అప్పుడు తనకి చాలా భయం వేసిందనీ చెప్పుకున్నారు రావిశాస్త్రి. అలాగే చాయాదేవి గారి సౌశీల్యాన్నీ తలచుకున్నారు. గురజాడ అప్పారావు అంటే తనకున్న అభిమానాన్నిఏమాత్రం దాచుకోలేదు రావిశాస్త్రి. \'కన్యాశుల్కం\' కన్నా గొప్ప నాటకం ఇక తెలుగునాట రాదని డంకా బజాయించారు. తన సమకాలికుల్లో కాళీపట్నం రామారావు మేష్టారి మీదున్న గౌరవాన్నీ, బీనాదేవి రచనల మీద ఇష్టాన్నీ చాలాసార్లే ప్రస్తావించారు. కే.ఎన్.వై. పతంజలి \'పతంజలి భాష్యా\'నికి ముందుమాట రాశారు.\n\nకథాసాహిత్యం ద్వారా కన్నా ప్రజాగాయకుల ద్వారా జనంలో చైతన్యం తీసుకురావడం సులభమని నమ్మిన రావిశాస్త్రి, గదర్, వంగపండు ప్రసాదరావులు ఆపనిని సమర్ధవంతంగా చేస్తున్నారని అభినందించారు. విప్లవ రచయితల సంఘం (విరసం) ప్రారంభంలో కీలక భూమిక పోషించిన రావిశాస్త్రి, తర్వాత కొంతకాలంపాటు విరసానికి దూరం జరిగారు. విరామం తర్వాత మళ్ళీ చేరువయ్యారు కూడా. మార్క్సిజం పట్ల రావిశాస్త్రికి నమ్మకం, గౌరవం. వ్యక్తిగత ఆస్తి లేని సమాజంలోనే మాత్రమే అసమానతలన్నీ తొలగిపోతాయని నమ్మారు. గాంధీని ఎంతగా అభిమానించారో, నెహ్రూనీ, ఆయన వారసులనీ అంతగా విమర్శించారు.\n\nవ్యక్తిగత జీవితం, ప్లీడరుగా ప్రాక్టీసు, తన దగ్గరకి వచ్చే \'పార్టీ\' లనీ, వాళ్ళు మాట్లాడే భాషనీ గమనించి తన రచనల్లో ఉపయోగించడం మొదలు, తనని చుట్టుముట్టిన అనారోగ్యం, ఆర్ధిక సమస్యల వరకూ అన్నింటినీ పంచుకున్నారు తన \'రావిశాస్త్రీయం\' లో. అసంపూర్తి నవలలు \'రాజు-మహిషి\' \'రత్తాలు-రాంబాబు\' లని పూర్తి చేసే ఉద్దేశ్యం లేనట్టేనని చాలాసార్లే చెప్పారు. ఎమర్జెన్సీ కాలంలో అనుభవించిన జైలు జీవితం, అక్కడి స్నేహాలు, వాతావరణం వీటన్నింటి సంగతులూ వివరించారు. రంగనాయకమ్మ \'బలిపీఠం\' తనకెందుకు నచ్చలేదో చెప్పడంతో పాటు, స్త్రీవాదానికి తాను వ్యతిరేకినంటూ కారణాలని వివరించారు.\n\nమొత్తం పుస్తకాన్ని ఇరవై అధ్యాయాలుగా విభజించారు ప్రకాశకులు. ఇది ముందుగా ప్లాన్ చేసి రాసిన పుస్తకం కాదు కాబట్టి, చాలా సంగతులు చర్విత చర్వణమయ్యాయి. కథలెలా రాయాలన్న విషయాన్ని గురించి శాస్త్రి గారి వ్యాసాలు కొత్తగా కలం పట్టే వారికి తప్పక ఉపయోగ పడగలవు. కొన్ని \'పూర్తిగా వ్యక్తిగతం\' అనిపించే లేఖలకీ స్థానమిచ్చారు ఇందులో. అలాగే కొన్ని ఆంగ్ల లేఖలూ, వ్యాసాలూ కూడా ఉన్నాయిందులో. విప్లవ కవి చెరబండరాజుకి అంకితమిచ్చిన \'రావిశాస్త్రీయం\' పుస్తకాన్ని \'రాచకొండ ప్రచురణలు\' ప్రచురించింది. (పేజీలు 384, వెల రూ. 100, అన్ని ప్రముఖ పుస్తకాల షాపులు).\n',general
'నిన్, నున్, లన్, కూర్చి, గురించి ల సంగతి తెలుసు కానీ కొత్తగా ఈ బ్రేక్ గురించి ఏమిటనే కదా సందేహం? వస్తున్నా.. వస్తున్నా.. కొంచం శ్రద్ధగా టీవీ చూసి చాలా రోజులయ్యిందని గుర్తు రావడంతో సాయంత్రం రిమోట్ ధారినై టీవీ ముందు సెటిలయ్యాను. ఇంకా చానళ్ళు తిప్పడం మొదలుపెట్టనే లేదు, ఈటీవీలో \'ప్రేమతో మీలక్ష్మీ\' ప్రోగ్రాం. గెస్ట్ అలీ, తన సినీ ప్రస్థానాన్ని గురించి చెప్పడానికి ప్రయత్నాలు చేస్తుండగా, హోస్టు అడ్డుకుంటూ మోహన్ బాబుతో అనుబంధాన్ని గురించి చెప్పమని బలవంతం చేస్తోంది.\n\nఅలీ తన ఓటమిని అంగీకరించి సదరు వసూల్రాజుతో తన పరిచయాన్ని చెప్పడం మొదలు పెట్టాక, అతన్ని వాక్యం పూర్తి చేయనీయకుండా బ్రేక్ ఇచ్చేసింది పరిచయకర్త. మనం మన సబ్జక్ట్ లోకి వచ్చేశాం. నేనప్పుడు అమందానంద కందళిత హృదయారవిందుడనై బ్రేక్ ని ఆస్వాదించడం మొదలుపెట్టాను. నాకీ అలవాటు కొత్తగా వచ్చింది కాదు, దూరదర్శన్ రోజులనుంచీ వచ్చిందే. కొత్త టీవీ అవ్వడంతో దూరదర్శన్ వాళ్ళు ఏం ప్రసారం చేసినా రెప్ప వాల్చకుండా చూసేవాళ్ళం అప్పట్లో.\n\nనిజం చెప్పాలంటే వాళ్ళు ప్రసారం చేసే కొన్ని కార్యక్రమాల కన్నా, మధ్యలో వచ్చే ప్రకటనల విరామాలూ, అంతరాయాలూ భలేగా ఉండేవి. కార్యక్రమాలు మరీ విసుగ్గా ఉంటే విరామమో అంతరాయమో వస్తే బాగుండునని కోరుకునే వాళ్ళం. చూడ్డం మానేయోచ్చు కదా అంటే, కొత్త టీవీ చూడకపోతే ఎలా? \"సూర్యుడు అస్తమించని గ్రామం..\" అంటూ వచ్చే ఇరిడా వాళ్ళ ప్రకటన అప్పట్లో నా ఫేవరేట్. అది కనుక వస్తుంటే, నేనెక్కడున్నా ఇంట్లోవాళ్ళు మర్చిపోకుండా నన్ను పిలిచే వాళ్ళు.\n\nఅప్పుడు మొదలైన ప్రకటనల సరదా అలా అలా కొనసాగుతూ వస్తోంది. ఇప్పటికీ ఏదన్నా ప్రకటన బాగుంది అనిపిస్తే మళ్ళీ మళ్ళీ చూడడం కోసం ఎదురు చూస్తాను నేను. యూట్యూబ్ వీడియోలో చూసే అవకాశం ఉన్నా, టీవీలో చూడడమే బాగుంటుంది నాకు. ఒకమ్మాయి ముఖం నిండా దోమ కాట్లతో క్లాస్ లో కూర్చుని ఉంటే, టీచర్ అత్యంత ఆందోళనగా \"ఏం జరిగింది శ్రద్ధా?\" అంటే \"దోమ కుట్టింది టీచర్\" అని ఆ అమ్మాయి చాలా గర్వంగా చెప్పే మస్కిటో రిపల్లెంట్ ప్రకటన ఈ మధ్య కాలంలో నాకు చాలా బాగా నచ్చింది. ముఖ్యంగా ఆ అమ్మాయి ఎక్స్ప్రెషన్ ముచ్చటగా ఉంటుంది.\n\nఇప్పుడెందుకో రావడం లేదు కానీ, మొన్నామధ్య వరకూ ఓ పౌష్టిక పానీయం ప్రకటన వచ్చేది. \"మామిడికాయలు చేతికి అందడం లేదు.. నాకూ వయసొస్తోంది.. అయినా..\" అంటూ ఓ బుడతడు తెగ బాధ పడిపోయేవాడు. నాకేమో ఒకటే నవ్వు. వాడంత ఉండగా నాకూ మామిడికాయలు అందేవి కావు, రాయి పెట్టి కొట్టేవాడినే కానీ, ఇలా బాధ పడేవాడిని కాదు. అసలలా బాధ పడాలని కూడా తెలీదు నాకు. అలాగే \'మరక మంచిదే\' ప్రకటనలో టీచర్ ని చూడగానే పిల్లల ముఖంలో మారే హావభావాలు, డిటర్జెంట్ పౌడర్ ప్రకటనలో దిష్టి బొమ్మ వేషం వేసుకున్న మనవడిని చూడగానే బామ్మ కళ్ళలో వెలుగూ.. ఇవన్నీ నచ్చుతాయి.\n\nఅమితాబ్-జయబాధురీల జ్యూయలరీ ప్రకటన చూశారా ఎవరైనా? బాగుంటుంది కానీ, అది వస్తున్నంత సేపూ నాకు గుండెలు బితుకు బితుకుమంటూ ఉంటాయి, ఎలాంటి ఉపద్రవం వస్తుందో అని. తాతా, మనవడూ ఫోన్లో చదరంగం ఆడుకునే మొబైల్ ఫోన్ ప్రకటన ఇప్పుడు మార్చేశారు కానీ అప్పట్లో భలేగా ఉండేది. \'లడ్డూ తింటావా నాయనా\' ప్రకటన పిల్లలనే కాదు, పెద్దవాళ్ళనీ టెంప్ట్ చేసేస్తుంది. సబ్బులు, షాంపూలు, సౌందర్య క్రీముల ప్రకటనలేవీ ఈమధ్యన అంతగా గుర్తు పెట్టుకోదగ్గవి రాలేదు.\n\nబాగా చిరాకొచ్చే ప్రకటనలకీ లోటు లేదు. \"లేచి పోయి పెళ్లి చేసుకుందాం.. అందరికీ రిసెప్షన్ ఇద్దాం\" ప్రకటన చూస్తుంటే టీవీ పగలగొట్టాలనిపిస్తుంది. అంత బాధ్యత లేకుండా ఎలా తీస్తారో? సినిమాల ప్రకటనల్లో ఒకప్పుడు \"చూసిందే చూడబుద్దేస్తోంది\" పెద్ద హిట్. తర్వాత అంతగా క్లిక్కైన యాడ్ మరొకటి లేదు. \"కత్తి, కేక..\" అని ప్రేక్షకుల (?) చేత చెప్పించినా ఉపయోగం ఉండడం లేదనేమో, ఈమధ్యన ఆ తరహా ప్రకటనలు తగ్గించారు. లక్ష్మీ గణపతి ఫిలిమ్స్ వారి డబ్బింగ్ సినిమా తాలూకు ప్రకటన వచ్చినపుడు టీవీ సౌండ్ తగ్గించుకోవాలి.\n\nమళ్ళీ ఈటీవీ దగ్గరికి వద్దాం. ఒకానొక బ్రేక్ లో \'మమత\' ప్రీమియర్ షో ప్రకటన వచ్చింది. జూన్ ఇరవై ఆరు మధ్యాహ్నం మూడూ నలభై ఐదుకి ప్రసారం. అదేమిటో కానీ ప్రకటనలో కనిపించిన వారంతా (సుమన్ బాబుతో సహా) రకరకాల యాంగిల్స్ లో దుఃఖపడుతూనే కనిపించారు. అసలు \'కన్నీటికి వరదొచ్చింది\' అనే టైటిల్ అయితే సరిగ్గా సరిపోయేదేమో అనిపించింది. షో చూస్తే కానీ టైటిల్ కి అర్ధం బోధ పడక పోవచ్చు. పర్లేదు, అందులో కూడా బ్రేకులు ఎక్కువగానే ఉంటాయి. \n',general
'అచ్చ తెలుగు... జాను తెలుగు... పదహారణాల స్వచ్చమైన తెలుగుకి చిరునామా మల్లాది రామకృష్ణ శాస్త్రి రచనలు. తెలుగు భాషలో సౌందర్యాన్ని ఆస్వాదించాలనుకునే వారు శాస్త్రి గారి వచనాన్ని చదివితే చాలు. రచయిత, కవి, సినీ గీత రచయితగా లబ్ద ప్రతిష్టులైన మల్లాది, 1930 నుంచి తర్వాతి మూడున్నర దశాబ్దాల కాలంలో వెలువరించిన వ్యాసాల సమాహారమే \'చలవ మిరియాలు.\'\n\nతనకి స్నేహితులైన కవులు, రచయితలు, నటుల గురించి మాత్రమే కాక, కొన్ని గ్రంధాలకి శాస్త్రి గారు వెలువరించిన పీఠికలూ, ఆనాటి సమస్యలని గురించి హాస్య వ్యంగ్య ధోరణిలో రాసిన వ్యాసాలనీ ఈ సంకలనంలో చేర్చారు. మల్లాది నూట మూడవ జయంతిని పురస్కరించుకుని, 2008 లో విశాలాంధ్ర ప్రచురణ సంస్థ వెలువరించిన ఈ \'చలవ మిరియాలు\' సంకలనానికి మల్లాది నరసింహ శాస్త్రి సంపాదకత్వం వహించారు.\n\nవ్యాసాలన్నీ పాఠకులని కాలయంత్రంలో కూర్చోబెట్టి వందేళ్ళ వెనక్కి అలవోకగా తీసుకు పోగలిగేవే. తల్లావఝుల శివ శంకర శాస్త్రి మొదలు కాటూరి మేష్టారు వరకూ మొత్తం పది మంది \'కవి మిత్రుల\'ని పరిచయం చేశారు. విశ్వనాథ సత్యనారాయణ, పింగళి నాగేంద్ర రావు వంటి తెలిసిన వారిలో తెలియని కోణాలు తెలుసుకోవడంతో పాటు, వెంపటి నాగభూషణం, మిష్టర్ వెల్లటూరు వంటి వారిని గురించి కొత్తగా తెలుసుకోడానికి ఉపయోగపడే వ్యాసాలివి.\n\n\'మన కథకులు\' శీర్షికన శ్రీపాద సుబ్రహ్మణ్య శాస్త్రి, చలం, శిరోమణి లని గురించిన వ్యాసాలున్నాయి. శ్రీపాద వారు రాసిన మొత్తం కథలన్నీ కలిపి ఇరవై సంపుటాలు వెలువరించ వచ్చునంటే, ప్రస్తుతం మనకి అందుబాటులో ఉన్నవి సంఖ్యలో ఎంత స్వల్పమో కదా. అంతేనా, శ్రీపాద హిందీ వ్యతిరేకతని వస్తువుగా తీసుకుని హాస్యస్పోరకంగా రాసిన వ్యాసం, హిందీ మన వాడుక భాషలో ఎంతగా విడదీయరానిదిగా కలిసిపోయిందో చెప్పకనే చెప్పారు. \'ఏకైక వీరుడు\' అంటూ మొదలు పెట్టిన చలాన్ని గురించిన వ్యాసాన్ని \"చిత్రాంగి చలం అజమాయిషీలో తరిఫీయదు అయిన తర్వాత...సారంగునికే దైవమిచ్చిన భార్య\" అంటూ చమత్కార భరితంగా ముగించారు.\n\n\"కాళిదాసంతటి వాణ్ణి అందరి ఊహలూ సొంతానికి వాడుకుంటున్నాడని దిగ్నానుడు ఎక్కదీశాడు. ఇక సామాన్యుల విషయం చెప్పడం ఎందుకూ.. సరే భాష కూడా ఎవరి పోకడలు వారు పేటెంటు చేసుకున్నప్పుడు ఏమీ అనడానికి వీలు లేదు కదా\" అంటూ \'కొత్త పోకడల\'ని పరామర్శిస్తూనే, \"ప్రతి యుగంలోనూ, ప్రతి దేశంలోనూ, దొంగలు అడపాదడపా ఉద్భవిల్లుతూనే వచ్చారు.దొంగలేని యుగం అందయుగము. దొంగలను కననేరని జాతికి చరిత్ర గాని, తదితర సభ్య జాతుల్లో స్థానం కానీ లేదు,\" అంటూ \'చోర మీమాంశ\' ని సరదాగా వర్ణించారు శాస్త్రి గారు.\n\nతంజావూరు రాజుల ఆస్థాన వేశ్య రంగాజీని గురించి ఎంత సరసంగా చెప్పారో, క్షేత్రయ్య ని గురించి అంత గంభీరంగానూ చెప్పారు. సాహిత్యంలో శృంగార సంబంధ ప్రస్తావనలని విపులంగా రాసిన శాస్త్రిగారు, \'హంస వింశతి\' ని గురించి పరిశోధన పత్రం స్థాయిలో వ్యాసాన్ని ప్రచురించారు. \'రాధికా సాంత్వనము\' సముఖ వేంకట కృష్ణప్ప నాయకుని రచనగా ప్రచారం చేయడం, ముద్దుపళని ని అవమానించడానికి అయి ఉంటుందని అభిప్రాయ పడ్డారు. సారంగధర-చిత్రాంగి కథని పోలిన కథలు ఏయే సాహిత్యంలో ఏయే రూపాల్లో వున్నాయో, శాస్త్రిగారి ద్వారా తెలుసుకోవచ్చు.\n\n\'తెలుగు నటులు\' శీర్షికన అలనాటి రంగస్థల నటులు యడవల్లి సూర్యనారాయణ, డి.వి. సుబ్బారావు, నెల్లూరు నాగరాజారావు, స్థానం నరసింహా రావు, టి. రాఘవాచార్యులని గురించిన వ్యాసాలున్నాయి. యడవల్లి కి ఆహార్యం పై ఉన్న ప్రత్యేకమైన శ్రద్ధని గురించి రాస్తూ, కాలం కలిసిరాక కట్టెలు కొట్టే నలుడు పాత్రని పోషించినా, శిల్కు దుస్తులూ, వెండి గొడ్డలితోనే రంగస్థలం మీద కనిపించేవారన్న సంగతిని సరదాగా ప్రస్తావించారు. ఆనాటి రంగస్థల పరిస్థితులనీ, పాశ్చాత్య రంగస్థల ప్రభావాన్నీ తెలుసుకోడానికి ఉపయోగ పడే వ్యాసాలివి. సద్విమర్శ చేసే విషయంలో రెండో ఆలోచనలేదు మల్లాది వారికి. కేవలం విమర్శ కోసం విమర్శ కాకుండా, ఆయా లోపాలని ఎలా సరిచేసుకోవచ్చో సూచనలు ఇవ్వడం గమనించాల్సిన విషయం. (164 పేజీల ఈ సంకలనం వెల రూ. 90. విశాలాంధ్ర తో పాటుగా ఏవీకెఎఫ్ లోనూ లభిస్తోంది.) \n',general
'నేను అభిమానించే సిని నేపధ్య గాయనులలో ఒకరైన వాణి జయరాం కచేరీలు నాలుగైదింటికి హాజరవ్వగలిగే అవకాశం దొరికింది నాకు. గతంతో పోలిస్తే ఈమధ్య కాలంలో కొంచం తరచుగానే కచేరీలు చేస్తున్న వాణి జయరాం, సినిమా రంగంలోకి అడుగుపెట్టి నలభయ్యేళ్ళు పూర్తయిన సందర్భాన్ని పురస్కరించుకుని ఈటీవీ నిర్వహించి, ప్రసారం చేసిన సుస్వర \'వాణి\' కార్యక్రమం చూస్తున్నంత సేపూ నేను చూసిన కచేరీలన్నీ ఒక్కసారిగా గుర్తొచ్చాయి.\n\nఅనుకోకుండా బయటికెళ్ళి ఇరుక్కుపోయి, తొందర పడుతూ ఇంటికి వచ్చి టీవీ ముందు సెటిలయేసరికి కార్యక్రమం మొదలయిపోయింది. చిన్న ఆడిటోరియంలో, పరిమిత సంఖ్యలో ఆహ్వానించిన అతిధుల మధ్యన నిర్వహించిన కార్యక్రమం. లైవ్ కానప్పటికీ, ప్రకటనలు మినహా నిరంతరాయంగా మూడు గంటలపాటు ప్రసారం చేసారు కాబట్టి టీవీలో లైవ్ కార్యక్రమం చూసిన అనుభూతి కలిగింది. వాణి జయరాం లో నన్ను అమితంగా ఆకట్టుకునేది ఇప్పటికీ మాధుర్యం తగ్గని ఆమె గొంతు. ఇదే విషయాన్ని ప్రస్తావించారు మాజీ ముఖ్యమంత్రి రోశయ్య, కార్యక్రమం చివర్లో ఆమెని సన్మానిస్తూ.\n\nస్టేజి మీద పాడేటప్పుడు, కో-సింగర్లు భయానికో మరో కారణానికో తప్పులు పాడినప్పుడు, వాళ్ళని చూసి అస్సలు విసుక్కోక పోగా దయగా నవ్వడం వాణి ప్రత్యేకత. ఈ కార్యక్రమంలోనూ అదే చేశారు, \'సీతాకోక చిలుక\' సినిమాలో \'మిన్నేటి సూరీడు\' పాటకి కోరస్ పాడిన గాయనీ గాయకుల విషయంలో. కోరస్ వల్ల పాట అందం ఇనుమడించే పాటల్లో అదీ ఒకటి. మొత్తంగా చూసినప్పుడు సహ గాయకులు బాగానే పాడారు. మరీ ముఖ్యంగా \'శంకరాభరణం\' లో \'దొరకునా ఇటువంటి సేవ..\' పాడేటప్పుడు కో-సింగర్ దగ్గలేక అవస్థ పడడం, ఈవిడ చిరునవ్వు దాచుకుంటూ పాటందుకోడం జరగలేదీసారి.\n\nనేను గమనించిన, నాకు నచ్చే మరో విషయం ట్యూన్ని ఏమాత్రం మార్చకుండా యధాతధంగా పాడడం. బాలూలాంటి కొందరు స్టేజి మీద పాడేటప్పుడు చాలా చోట్ల ట్యూన్ని మార్చేస్తూ ఉంటారు. ఇవాల్టి కచేరీ విషయానికి వస్తే, \'మరో చరిత్ర\' సినిమాలో \'విధి చేయు వింతలన్నీ\' పాట పాడుతూ కొన్ని కొత్త సంగతుల్ని జత చేసేశారు వాణి. దాదాపుగా షో అంతా గంభీరంగా నిలబడి పాడేసే ఈ గాయని, \'వయసు పిలిచింది\' లో \'నువ్వడిగింది ఏనాడైనా...\' పాటనీ, \'గుప్పెడు మనసు\' లో \'నేనా.. పాడనా పాట..\' పాటనీ పాడేటప్పుడు తనకి తెలియకుండానే కొంచం హుషారుగా కదులుతారు. గతంలో నేను చూసిన కచేరీలలో కన్నా, ఇవాళ \'నేనా.. పాడనా పాట...\' పాడిన తీరు చాలా బాగుంది.\n\n\nగతంలో ఏ స్టేజి షోలోనూ పాడగా చూడని పాట \'స్వాతికిరణం\' లో \'ఆనతినీయరా..\' ఈ పాట గురించి ఓ విషయం చెప్పాలి. నా మరణ సమయం నాకు ముందుగా తెలిసే అవకాశం ఉంటే, చివరి ఘడియల్లో వింటూ తనువు చాలించాలని కోరుకునే అతి కొద్ది పాటల్లో ఇదీ ఒకటి. అసలు కొన్నికొన్ని సార్లు ఒక్కడినీ ఈపాట వింటూ ఉంటే \'ఈ క్షణంలో మృత్యువు వచ్చేస్తే ఎంత బాగుండును\' అనిపిస్తుంది. ఇవాల్టి కచేరీలో ఈ పాటని పాడారు వాణి జయరాం. దాదాపుగా సినిమాలో పాడినట్టే పాడారు కానీ, పాడించిన విధానమే నాకు నచ్చలేదు. చక్కగా ఓ తివాచీ మీద కూర్చుని ఈ పాట పాడి ఉంటే ఆమెకీ, చూసేవారికీ కూడా బాగుండేది. కానీ, మిగిలిన అన్ని పాటల్లాగే మైకు ముందు నిలబడి పాడేశారు.\n\nమరో విశేషం ఏమిటంటే, ఇంత కష్టమైన పాట పాడిన వెంటనే, బ్రేక్ తీసుకోకుండా మరో పాట అందుకోవడం. కార్యక్రమం చివర్లో తన చిరు ప్రసంగంలో గాయని సునీత ప్రస్తావించింది ఈ విషయాన్ని. ఎప్పటిలాగే తనని సిని రంగానికి పరిచయం చేసిన వసంత్ దేశాయ్ ని భక్తితో తలుచుకుని, \'గుడ్డీ\' నుంచి \'బోల్ రే పప్పీ..\' \'హం కో మన్కి శక్తి దేనా\' పాటలని పాడారు. డిసెంబర్లో జరగబోయే వసంత్ దేశాయ్ శతాబ్ది ఉత్సవాల్లో ఆయన పేరిట నెలకొల్పిన అవార్డుని అందుకోబోతున్నానని కించిత్ గర్వంగా ప్రకటించారు. ఎప్పుడూ పట్టు చీరల్లోనే కనిపించే వాణి ఈ షో లో గులాబీ రంగు వర్క్ చీరలో ప్రత్యక్షమై కొత్తగా అనిపించారు.\n\nఅలాగే, ఎప్పుడూ మొదటి వరుసలో కూర్చుని కచేరీ ఆసాంతమూ శ్రద్ధగా విని, చివర్లో వాణి కోరిక మేరకు స్టేజీ ఎక్కి ఆమె పాద నమస్కారం అందుకునే భర్త జయరాం ఈ షోలో కనిపించలేదు. ఈటీవీ వాళ్ళు ముందుగా రికార్డు చేసేసిన ఈ కార్యక్రమానికి, వర్ధమాన గాయని ప్రణవి చేత యాంకరింగ్ చేయించి మిక్స్ చేశారు. ఆమె ప్రతిసారీ \'శ్రీ వాణీజయరాం\' అనడం పంటికింద రాయిలా అనిపించింది. \'శ్రీమతి\' అని వినడం అలవాటు కదా. ఏమైనప్పటికీ, అవకాశాలు వస్తే ఇప్పటి గాయనులకి దీటుగా వాణిజయరాం పాడగలరని మరోమారు నిరూపితమయింది. ఆమె మాత్రం \"నేను అవకాశాలు వెతుక్కుంటూ వెళ్ళను. నన్ను వెతుక్కుంటూ వచ్చిన అవకాశాలకి నావంతు న్యాయం చేస్తాను\" అని వినమ్రంగా చెప్పారు. \n',general
'\"సెందామరైని కథ మొదట్లోనే చంపేసి, పాఠకుల మనస్సులో మాత్రం ఆమెని చిరంజీవిని చేసేశారు రచయిత..\" సి. రామచంద్రరావు కథా సంపుటం \'వేలుపిళ్ళై\' చదివాక, ఒక్కో కథని గురించీ తన అభిప్రాయం చెబుతూ, \'వేలు పిళ్ళై\' కథని గురించి మిత్రులొకరు చెప్పిన మాట ఇది. నిజం, సెందామరైని మర్చిపోవడం అంత సులువేమీ కాదు. వద్దనుకున్నా గుర్తొస్తూనే ఉంటుంది తను. కథానాయకుడు వేలు పిళ్ళై జీవితంలో రెండో భార్యగా అడుగుపెట్టి అతని కథని మార్చేసిన నాయిక సెందామరై.\n\nప్రోస్పెక్ట్ టీ ఎస్టేట్ లో పనిచేసే వేలుపిళ్ళై కి చాలా అచిత్రంగా పరిచయమయ్యింది సెందామరై. ఎస్టేట్ కండక్టర్ తో గొడవపడ్డ వేలుపిళ్ళై ఉద్యోగం మానేసి, ఓ చిన్న కొట్టు మొదలు పెట్టాడు. కింద ఉన్న పొల్లాచ్చి సంతలో మిగిలిన సరుకు తెచ్చి ఎస్టేట్ కూలీలకి అమ్మే వ్యాపారం. అయితేనేం? అది బాగా కలిసొచ్చింది. భార్య పవనాళ్ ఒంటినిండా బంగారు నగలు అమర్చాడు. ఎంత సంపాదించినా గంప గయ్యాళి పవనాళ్ వల్ల ఏ సుఖమూ లేదు అతనికి. ఉన్నట్టుండి ఏదన్నా మంచిపని చేసి పేరు సంపాదించుకోవాలన్న కోరిక పుట్టింది వేలుపిళ్ళైకి.\n\nఎస్టేట్ కూలీలని అడిగితే, \'వినాయకుడి గుడి కట్టించ\' మన్నారు. అలాగేనని మాటిచ్చాడు వాళ్లకి. కానైతే, పైసా సొమ్మివ్వని పవనాళ్ అద్దం తిరిగి కూర్చుంది. చూస్తూ చూస్తూ దైవకార్యం కాదనడానికి మనసొప్పలేదు వేలుపిళ్ళైకి. పవనాళ్ కి తెలియకుండా దాచిన సొమ్ముతో చిన్న గుడి కట్టించాడు కానీ, విగ్రహ ప్రతిష్టకి డబ్బు లేదు. ప్రతిష్టకీ, శాంతులకీ కలిపి ఐదారు వేలవుతుందన్నారు పూజారులు. చిన్న సుళువు ఏమిటంటే, ఎక్కడైనా అనాదరంగా ఉన్న విగ్రహాన్ని దొంగిలించి తెస్తే శాంతులూ అవీ అవసరం లేదు.\n\nఅదిగో, అలా విగ్రహం దొంగతనానికి వెళ్ళినప్పుడు పరిచయమయ్యింది సెందామరై. వేలుపిళ్ళై-సెందామరై ల మధ్య మొదలైన సంబంధం చాలాకాలం రహస్యంగానే కొనసాగింది. కానైతే వినాయకుడి గుడి విషయం, ఆనిమిత్తం వేలుపిళ్ళై ఆడిన అబద్ధాలు పవనాళ్ కి తెలిసిపోవడంతో, ఆమె ఇంట్లో ఉన్న సమస్తమూ తీసుకుని పుట్టింటికి వెళ్ళిపోయింది. ధైర్యం చేసి, సెందామరైని ఇంటికి తీసుకొచ్చేశాడు వేలుపిళ్ళై. రోడ్డున పడ్డ వేలుపిళ్ళైని తన మాట మంచితనంతో నిలబెట్టింది సెందామరై.\n\nవస్తూనే, ఎస్టేట్ కూలీలందరినీ మంచి చేసుకుంది. సరిగ్గా అప్పుడే పరిచయమైన చెట్టియార్ మళ్ళీ వ్యాపారం మొదలు పెట్టడానికి సహాయం చేశాడు. సెందామరై సాయంతో పిళ్ళై మళ్ళీ నిలదొక్కుకుంటూ ఉండగా, తిరిగి వచ్చి పంచాయితీ పెట్టించింది పవనాళ్. అయితేనేం, పంచాయితీ తీర్పు సెందామరై పక్షానే వచ్చింది. ఆసరికే పంచాయితీ పెద్దలందరినీ మంచి చేసేసుకుంది సెందామరై. వేలుపిళ్ళై కి పవనాళ్ వల్ల ఏవైతే దొరకలేదో, వాటన్నింటినీ అందించింది సెందామరై.\n\nఅలాంటి సెందామరై హఠాత్తుగా మరణిస్తే, చుట్టూ ఉన్నవాళ్ళంతా ఎలా స్పందించారు, అందుకు వేలుపిళ్ళై ప్రతిస్పందన ఏమిటన్నదే ఈ కథ. రచయిత వర్ణించిన కథా స్థలం తెలుగు ప్రాంతం కాదు, పొరుగు రాష్ట్రంలో ఉన్న టీ ఎస్టేట్. ఏ ఒక్క పాత్రా కూడా తెలుగు కాదు. అయినప్పటికీ ఇది అచ్చ తెలుగు కథ. పాఠకులని కథా స్థలంలోకి తీసుకెళ్ళి పోయె శైలీ, ఆపకుండా చదివించే కథనమూ ఈ\n',general
'సినిమా అంటే హీరో హీరోయిన్లే కదా.. ఫలానా హీరో సినిమా అంటారు.. అందుకోసం ఎదురు చూస్తారు.. బాగుంటే కేరింతలు కొట్టడం,బాగాలేకుంటే చప్పుడుచేయకుండా సర్దుకోవడం ఇవన్నీ మామూలే. మొత్తం ప్రచారమంతా ఆ హీరోల చుట్టూనే! కొంతవరకు హీరోయిన్లు ఆ పైన కమెడియన్తు, కొత్తగా వచ్చిన వారైతే విలన్లు.. అంతే! అయితే ఏ చిత్రం కూడా వీళ్లతోనే పూర్తయిపోదు. వీళ్లకు తోడుగా అనేక ఇతర పాత్రలుంటాయి. అవే క్యారెక్టర్‌ పాత్రలు.\nతమాషా ఏమంటే అసలు క్యారెక్టర్‌ అంటేనే పాత్ర. మరి క్యారెక్టర్‌ పాత్రలేమిటి అంటే ఇది సినిమా భాష. నాయికానాయకులు చుట్టూ తిరిగే సినిమా రంగంలో ఇతరత్రా ప్రాధాన్యత గల పాత్రలను ఆ పేరుతో పిలవడం కద్దు. మామూలు భాషలో చెప్పాలంటే తల్లులు, తండ్రులు, అన్నలు, వదినెలు, అత్తలు మామలు, పోలీసు అధికారులు, న్యాయమూర్తులు, జానపదాల్లో రాజులు మంత్రులు వంటి పాత్రలు. ఇవన్నీ చెబుతుండగానే పాఠకుల కళ్లలో కొందరు మహామహులైన నటీనటులు కదలాడటం మొదలెడతారు. సందేహం లేదు-నాలుగు పదులకు అటూ ఇటుగా వున్నవారికి ఆ పై వారికి ముందుగా గుర్తుకు వచ్చే గంభీర విగ్రహుడు ఎస్వీఆర్‌. తర్వాత గుమ్మడి. నాగయ్య, ఆ పైన మిక్కిలినేని, ముక్కామల, సీఎస్సార్‌,\nధూళిపాల తదితరులందరూ.. వాళ్లతో పాటు కన్నాంబ, హేమలత, లక్ష్మీరాజ్యం, సూర్యకాంతం, ఛాయాదేవి (వీళ్లది మరో ప్రత్కేక తరహా) జూనియర్‌ శ్రీరంజని, రుష్యేంద్రమణి, జి.వరలక్ష్మి, ఎస్‌.వరలక్ష్మి తదితరులు కూడా. వీరిలో అనేకులు కొనసాగుతుండగానే తర్వాతి తరంలో నిర్మల, సావిత్రి, భానుమతి, అంజలి, జమున, జయంతి, తర్వాత్తర్వాత శారద, సుహాసిని వంటి వారు మరో వైపున జగ్గయ్య, ప్రభాకరరెడ్డి, సత్యనారాయణ, రావుగోపాలరావు, కాంతారావు వంటివారు ఈ జాబితాలో ప్రవేశించారు. దీన్ని పరిశీలిస్తే ఒక విషయం అర్థమవుతుంది.కొంత కాలం హీరోలుగానో విలన్లుగానో వెలుగు వెలిగిన వారు నెమ్మదిగా క్యారెక్టర్‌ నటులై స్థిరపడిపోతారని. వయసులో ప్రమోషన్‌ వృత్తిలో కొంత రివర్షన్‌గా అవుతుందని.\nనాటకరంగంలో తక్కువ స్థాయి నటులే వుంటారు తప్ప పాత్రలుండవంటాడు ప్రజానాట్యమండలి నిర్మాత డా||రాజారావు. నిజంగానే మంచి నటీనటులు అయిదు నిముషాలలోనే అద్భుతమైన అనుభూతిని అందించగలుగుతారు. అయితే అదంతా కళా రంగ సూత్రాలను కచ్చితంగా పాటించినప్పుడు. అలా జరిగినంత కాలం పరిశ్రమలో సహాయ నటులకు కూడా చాలా ప్రాధాన్యత వుండేది. ఎన్టీఆర్‌ ఏఎన్నార్‌లను గురించి చెప్పుకున్నట్టే జనం గుమ్మడి ఎస్వీఆర్‌లను కూడా అనుకునేవారు. ఇంకా చెప్పాలంటే ఎస్వీఆర్‌ హీరోలకు సమానమైన ప్రాభవం అనుభవించాడు. ఆయన హావభావాలు సంభాషణలు జనం అదేపనిగా చెప్పుకుంటుండేవారు. మహిళల్లో కన్నాంబ కూడా అంతే వైభవం గడించారు. ప్రతి చిత్రంలో కొన్ని కీలకమైన సన్నివేశాలు క్యారెక్టర్‌ నటుల ప్రతిభను ప్రతిబింబించేరీతిలో వుండేవి. ఆ మాటకొస్తే హీరోలు కూడా కొండ అద్దమందు కొంచెమై వుండదా అన్నట్టు కాస్త అప్రధానంగా కనిపించేందుకు వెనుకాడేవారు కాదు. అర్థాంగి చిత్రంలో అక్కినేని అమాయకుడు కాగా భార్య పాత్రలో సావిత్రిదే ప్రాధాన్యత. ఆత్మ బంధువులో ఎన్టీఆర్‌ బండాడిలా కనిపిస్తే అతన్ని కొడుకులా చూసుకునే ఇంటిపెద్ద ఎస్వీఆర్‌దే సగం వరకూ కీలక పాత్ర. ( ఈ చిత్రంలో ఆయనను హీరోగా చూపించడం గాక పాత్రను హైలెట్‌ చేస్తేనే కోపంవచ్చిందని ఇటీవల కాట్రగడ్డ నరసయ్య గారు ఈ సంచికలో రాశారు. ఏమంటే ఎన్టీఆర్‌ కూరగాయలు మోసుకుంటూ వస్తున్న స్టిల్‌ను ప్రచారంలో వాడటం ఆయనకు అంతగా నచ్చలేదట) అక్కినేని హీరోగా వున్నప్పుడే మరో ప్రపంచం \'సుడిగుండాలు\' వంటి స్వంత చిత్రాల్లో క్యారెక్టర్‌ పాత్రల్లో నటించారు. ఎన్టీఆర్‌ స్వంత చిత్రాలైన \'తోడుదొంగలు, పిచ్చి పుల్లయ్య\' వంటి వాటిలో గ్లామర్‌ లేని పాత్రలనే ధరించారు. ఇలాటి ఉదాహరణలు చాలా వున్నాయి. మొత్తంపైన పాత్రలు కనిపించడమే ఇక్కడ ప్రధానం తప్ప హీరోయిజం కాదు. ఇదే సూత్రం నాయికలకూ వర్తిస్తుంది. కన్నాంబ వంటి వారు నాయికలుగా వెలుగు వెలిగిన తర్వాత క్యారెక్టర్‌ పాత్రలవైపు వచ్చారు గనక వారికి సహజంగానే ప్రాధాన్యత వుండేది. శాంత కుమారి కూడా అంతే. పైగా ఆమె భర్త పి.పుల్లయ్య పెద్ద దర్శక నిర్మాత. 70 వ దశకంలో \'మనుషులు మారాలి\' సినిమాతో నిర్మల మాస్‌ తరహా క్యారెక్టర్‌ పాత్రలకు ప్రతీకగా మారిపోయింది. అప్పటి నుంచి మూడు దశాబ్దాల పాటు అంటే రాజేంద్ర ప్రసాద్‌ చిత్రాల్లో బామ్మగా వేసినంత వరకూ కూడా నిర్మలమ్మ చిత్రాలకు ఆకర్షణగానే వున్నారు. అయితే అంతకంతకూ ఈ పాత్రలకు ప్రాధాన్యత గౌరవం తగ్గిపోతున్నాయని ఆమె ఆవేదన చెందుతుండేవారు. భానుమతి పెద్ద నిర్మాత గనక ఆమె కోరుకున్నట్టు సినిమాలు తీసుకోగలిగేవారు. తర్వాత కాలంలోనూ ఆమె బామ్మ వేషం కట్టినా కథ ఆమె చుట్టూనే తిరిగేది. అందరికన్నా ఎక్కువ కాలం నాయికగా కనిపించిన జమున పండంటి కాపురం వంటి చిత్రాల్లో ధరించిన క్యారెక్టర్‌ పాత్రలు గొప్ప సంచలనం కలిగించాయి. కథకులు దర్శకులు వాటికి ఆ విలువ నిచ్చేవారు. సావిత్రి నాయికగా గొప్పగా రాణించినా క్యారెక్టర్‌ పాత్రల దశలో బలహీనంగానే వుండిపోయారు. దాసరి నారాయణరావు మాత్రమే ఆమెను ఆక్క అనిపిలుస్తూ వేషాలు కల్పించేవారు.\nతెలుగులో తొలి స్టార్‌ హీరో అయిన నాగయ్య పెద్ద వయసులో ప్రదానంగా కరుణ భక్తి ప్రధానమైన క్యారెక్టర్‌ పాత్రలు ధరిస్తే ఆయనకు సరిజోడిగా వుండిన నెగిటివ్‌ పాత్ర ధారి సిహెచ్‌ నారాయణరావు బాగా ఆలస్యంగా ఆ తరహా వైపు వచ్చారు. ప్రతినాయకులుగా బాగా ప్రసిద్ధికెక్కిన నాగభూషణం, సత్యనారాయణ, ప్రభాకరరెడ్డి, రావుగోపాలరావు వంటివారు ఏక కాలంలో క్యారెక్టర్‌ నటులుగానూ మారిపోవడానికి కె.విశ్వనాథ్‌ చిత్రాలు బాగా ఉపయోగపడ్డాయి. వారు కూడా బాగా నటించి జనాన్ని మెప్పించారు కూడా. ఇక హీరోగా ప్రయత్నించి విఫలమైన రమణమూర్తి \'ఒకే కుటుంబం\' చిత్రంతో చిన్న పాత్రలు వేయడం మొదలుపెట్టి అమాయకురాలుతో స్థిరపడ్డారు. తర్వాత కాలంలో విశ్వనాథ్‌ చిత్రాలు ఆయనను బాగా నిలబెట్టాయి. ఉత్తరోత్తరా ఆయన సోదరుడైన సోమయాజులు \'శంకరాభరణం\' చిత్రంతో ఏకంగా ప్రధాన పాత్రధారి అయిపోయాడు.\nనాయికగానూ అభినయ ప్రధానమైన పాత్రలు వేసిన శారద క్యారెక్టర్లలోనూ బాగా విజయవంతమైనారు. ఎనభైలలో అయిదారేళ్ల పాటు ఆమె పాత్రనే ప్రధానాకర్షణగా చిత్రాలు వచ్చాయి. ఇదే కాలంలో శరత్‌బాబు క్యారెక్టర్‌ పాత్రలలోనే ప్రత్యేకంగా ప్రేక్షకులను ఆకట్టుకున్నాడు. \'రాధా కళ్యాణం, అభినందన, సీతాకోక చిలుక, సితార, సాగరసంసగమం\' వంటి చిత్రాల్లో ఆయన నటనకు ప్రేక్షక జనం నీరాజనాలర్పించారు. అయితే తర్వాత కాలంలో క్రమేణా ఆయన కనిపించడం తగ్గింది. ఇటీవల బాగా విజయవంతమైన \'మగధీర\'లో కూడా రాజుగా నటించారు. విలన్‌ పాత్రధారులు క్యారెక్టర్‌ నటులుగా రాణించే వరవడి మొదట కోట శ్రీనివాసరావుతో అంతకు మించి ప్రకాశ్‌ రాజ్‌తో మరోసారి రుజువైంది. దాదాపు పదేళ్లపాటు ఆయన ఈ రెండు రకాలుగానూ తెలుగు తమిళ ప్రేక్షకులను కట్టిపడేశారు. అదే కాలంలో తనికెళ్ల భరణి, గిరిబాబు, చలపతి రావు, ఆహుతి ప్రసాద్‌, చంద్రమోహన్‌, నరేష్‌, డబ్బింగ్‌ జానకి, సుధ, సన, వంటి వారు ఈ కాలంలో క్యారెక్టర్‌ పాత్రలను పోషిస్తూ వచ్చారు. నాయకలుగా వెలుగు వెలిగిన జయసుధ, సుహాసిని వంటివారు క్యారెక్టర్‌ పాత్రల్లోనూ విజయవంతమైనారు. ఇదే కోవలో సీత, నగ్మా, భానుమతి వంటి వారు కూడా క్యారెక్టర్‌ పాత్రల వైపు వచ్చినా పరిమితంగానే వుండిపోయారు. వాణిశ్రీ వంటి వారు కొద్దిగా ప్రయత్నించి విరమించుకున్నారు. ఎస్‌పి బాలసుబ్రహ్మణ్యం కొంత కాలం నటించారు. అలాగే కె.విశ్వనాథ్‌ బాగా జయప్రదమైనా పరిమితంగానే నటిస్తున్నారు.\nఇప్పుడు చెప్పాలంటే క్యారెక్టర్‌ తరహాలో ప్రేక్షకులపై చెరగని ముద్ర వేసే నటులు గాని పాత్రలు గాని చాలా తక్కువగానే వుంటున్నాయి. కారణం హీరోలకు శ్రతి మించిన ప్రాధాన్యత నివ్వడమే. ఇతర సహాయ పాత్రలలోనైనా వయసు మళ్లినవారైనా సరే తమ కంటే కీలకంగా కనిపించడాన్ని హీరోలు హర్షించడం లేకపోతున్నారనిపిస్తుంది. కృష్ణ చిత్రాల్లో తారాతోరణంలా ప్రముఖులందరూ కనిపించేవారు. ఆయన కుమారుల చిత్రాల్లోనూ ఆ పద్ధతి కొనసాగింది. కాని ఇప్పుడు అది కొంచెం మారినట్టు కనిపిస్తుంది. ఉదాహరణకు \'చిరుత\' చిత్రంలో తల్లి పాత్ర చాలా కీలకమైనా దానికి ప్రముఖులెవరినీ తీసుకోకపోవడం! ఈ సంప్రదాయం చిరంజీవి పవన్‌ కళ్యాణ్‌, బాలకృష్ణ, నాగార్జున వంటి వారి చిత్రాల్లో మనం స్పష్టంగా చూడొచ్చు. వారి వారసులు వచ్చేసరికి మరింతగా ఇతర పాత్రల ప్రాధాన్యతకు కత్తెర వేయడం జరుగుతున్నది. ఇంకా చెప్పాలంటే చిత్రంలో ప్రతి సన్నివేశంలోనూ హీరో ప్రధానంగా వుండాల్సిందే. నాయికలను కూడా తరచూ మారుస్తూ ఎవరూ పెద్దగా నిలదొక్కుకోకుండా చేయడంలో ఆకర్షణే కాక ఈ కోణం కూడా వుంది.\nగతంలో వలె క్యారెక్టర్‌ పాత్రలకు ప్రసిద్ధ నటీనటులు సిద్ధం కాకపోవడం వెనక ఇవన్నీ కారణాలున్నాయి. ఒకవేళ ప్రతిఫలం ఇచ్చినా పాత్ర ప్రాధాన్యత లేకపోతే వారు ఇష్టపడరు. దీనివల్ల కలుగుతున్న నష్టం ఏమిటంటే నవరసభరితంగా వుండవలసిన తెలుగు సినిమాలు మూస ధోరణిలోకి మారిపోతున్నాయి. వైవిధ్య భరితమైన పాత్రలకూ నటనకూ అవకాశాలు కుదించుకుపోయి కేవలం నృత్యాలు పోరాటాలు సాంకేతిక నైపుణ్యాలే మిగులుతున్నాయి. ఇది మాత్రం వాంఛనీయం కాదు. ఒక హీరో పారితోషికంతో ఎందరు మంచి నటులకైనా అవకాశం కల్పించవచ్చునని మన పరిశ్రమ తెలుసుకోవడం శ్రేయస్కరం. కుటుంబ సంబంధాలు మానవీయ విలువలు అడుగంటిపోతున్న నేటి వాతావరణంలో ఇది మరింత అవసరం\n',general
'తెలకపల్లి రవి\nముఖ్యమంత్రి రోశయ్య ఆగ్రహావేశాలతో మొదలై జైపాల్‌ రెడ్డి సారథ్యం గురించిన కథనాలతో వేడెక్కి కెసిఆర్‌ కెకెల స్నేహగీతాలాపనపై తెలంగాణా విభజన వాదుల ఆగ్రహావేశాలతో పరాకాష్టకు చేరింది. ఈ పరిణామాలన్ని పాలక పక్ష నేతల స్వార్థ వ్యూహాలను సామాన్యులు కూడా తెలుసుకోగలిగిన స్థితి తీసుకొచ్చాయి. ఇరకాటంలో పడిన వారు ఎంతగా సమర్థించుకోవడానికి సవరించుకోవడానికి తంటాలు పడినా దాచేస్తే దాగని సత్యాల్లా వారి చేతలే వారిని ప్రశ్నార్థక స్థితిలో నిలబెట్టాయి. వైరుధ్యాల వైపరీత్యాలను విలువలతో నిమిత్తం లేని విన్యాసాలను విదితం చేశాయి.\n\n\nఈ వారం రాష్ట్ర రాజకీయం ముఖ్యమంత్రి రోశయ్య ఆగ్రహావేశాలతో మొదలై జైపాల్‌ రెడ్డి సారథ్యం గురించిన కథనాలతో వేడెక్కి కెసిఆర్‌ కెకెల స్నేహగీతాలాపనపై తెలంగాణా విభజన వాదుల ఆగ్రహావేశాలతో పరాకాష్టకు చేరింది. ఈ పరిణామాలన్నీ పాలక పక్ష నేతల స్వార్థ వ్యూహాలను సామాన్యులు కూడా తెలుసుకోగలిగిన స్థితి తీసుకొచ్చాయి. ఇరకాటంలో పడిన వారు ఎంతగా సమర్థించుకోవడానికి సవరించుకోవడానికి తంటాలు పడినా దాచేస్తే దాగని సత్యాల్లా వారి చేతలే వారిని ప్రశ్నార్థక స్థితిలో నిలబెట్టాయి. వైరుధ్యాల వైపరీత్యాలను విలువలతో నిమిత్తం లేని విన్యాసాలను విదితం చేశాయి. ఉగ్రవాద కార్యకలాపాలలో చిక్కుకున్న తమ వారిని సమర్థించుకోవడానికి ఆరెస్సెస్‌ ఎదురు దాడి, శ్రీకృష్ణ కమిటీపై విమర్శలు వంటి మరికొన్ని అంశాలతో పాటు అమెరికా అధ్యక్షుడు ఒబామా పర్యటన ఫలితాలపైనా ప్రతివారి దృష్టి కేంద్రీకృతమైంది. మహారాష్ట్ర ముఖ్యమంత్రి చవాన్‌కు ఉద్వాసన పలికి పృధ్వీరాజ్‌ను ఎన్నుకోవడం, దీని కొనసాగింపుగా జి2 స్పెక్ట్రం కుంభకోణంలో చిక్కిన కేంద్రమంత్రి రాజాను తొలగించాలన్న డిమాండు వూపందుకోవడం కూడా చెప్పుకోదగిన విషయాలే.\nజి20 లో దివాళా దివాన్‌ ఒబామా!\nఒబామా పర్యటన ఏకపక్షమైనదన్న విషయం ఇప్పడు వామపక్షేతరులు కూడా అంగీకరించక తప్పని స్థితి. అయితే ఆయన చివరలో జైహింద్‌ అన్నాడని సంతోషం ప్రకటిస్తున్న మన నాయకులు పాలక వర్గాలు మొత్తంగా జై అమెరికా అంటూ దాసోహమై పోతున్న మాటను దాటేస్తున్నారు. (గత రెండు రోజులలోనూ ఇదే పేజీలో సీతారాం ఏచూరి, గుడిపూడి విజయరావు రాసిన వ్యాసాలు ఇందుకు సంబంధించిన వివరాలను సమగ్రంగా అందించాయి) ఇంతా చేసి దాని ఆర్థిక వ్యవస్థ ఏ మాత్రం బాగా లేదని తాజాగా జరిగిన జి20 సమావేశాలతో స్పష్టమై పోయింది. చైనాను యువాన్‌ విలువ పెంచుకోవాలంటూ ఒత్తిడి చేయడానికి ప్రయత్నించి విఫలమై చివరకు ఎలాగో పరిశీలనకు ఒప్పించి అదే గొప్ప విజయంగా వూపిరి పీల్చుకున్నది.\nచవాన్‌ ఇంటిదారి. జి2 రాజా మరి??\nఆదర్శ హౌసింగ్‌ సొసైటీ కుంభకోణంలో అనూహ్యంగా చిక్కుకుపోయిన మహారాష్ట్ర ముఖ్యమంత్రి అశోక్‌ చవాన్‌ అనివార్యంగా ఇంటిదారి పట్టాల్సి వచ్చింది. ఆ స్థాంలో కేంద్రమంత్రి పృధ్వీరాజ్‌ చవాన్‌ను అధిష్టానం ఎంపిక చేసింది. భారత దేశ వాణిజ్య రాజధాని మాఫియా మూల బిందువు అయిన మహారాష్ట్ర రాజకీయాల్లో కుంభకోణాలు, నిష్క్రమణలు కొత్త కాదు. 1980లలోనే సిమెంటు కుంభకోణంతో ముఖ్యమంత్రి ఎఆర్‌ అంతూలే కొత్త తరహా అవినీతి భారతానికి ప్రతీకగా ఇంటిదారి పట్టారు. తర్వాత సుధాకర్‌ రావ్‌ నాయక్‌ మాత్రమే గాక శరద్‌ పవార్‌ కూడా ఆరోపణలు ఎదుర్కొన్నారు. ఆ రాష్ట్ర గవర్నర్లు అక్కడి నుంచి ఇతర చోట్లకు వెళ్లిన వారు కూడా ఇలాటి దుస్థితి పాలయ్యారు. అక్కడి అక్రమ ధనబలం అంతగొప్పది. వాటితో పోలిస్తే అశోక్‌ చవాన్‌ చిన్న తప్పుకే దొరికి పోవడమేమిటని అవినీతి దురంధరులు ఆశ్చర్యపోతున్నారట! కార్గిల్‌ అమరుల కుటుంబాల కోసం నిర్మించిన ఆదర్శ సొసైటీ ప్లాట్లలో తమ బంధువులకు ఇప్పించడంలో వున్న రాజకీయ కక్కుర్తి మాటలకందేది కాదు.\nఆయనను తప్పించడం తప్పనిసరైనా అంతకంటే వందల రెట్లు పెద్దదైన లక్షా 70 వేల కోట్ల రూపాయల జి2 స్పెక్ట్రం కుంభకోణం బాధ్యుడు కేంద్రమంత్రి రాజాను తప్పించకపోవడం తీవ్ర విమర్శకు దారి తీస్తోంది. ఆయన పార్టీ డిఎంకె అధ్యక్షుడు కరుణానిధి ఇందుకు ఒప్పుకోనందువల్ల తాము ఏమీ చేయలేకపోతున్నామన్నట్టు కాంగ్రెస్‌మాట్లాడుతుంటే అసలు మిశ్రమ ప్రభుత్వ విధానం వల్లనే ఇదంతా జరుగుతున్నదని కొందరు అర్థరహితమైన వాదన చేస్తున్నారు. ఇంకోవైపున డిఎంకె వైదొలగితే మేము బలపరుస్తామని అన్నా డిఎంకె అధినేత జయలలిత ఆశపెడుతున్నారు. ఇదంతా కూడా నీతి బాహ్య రాజకీయాల రీతిని తెలుపుతుంది. చూరు పట్టుకు వేళ్లాడుతున్న రాజాను తప్పించకపోతే ఉత్తరోత్తరా అది యుపిఎ మొత్తానికే ముప్పు కావచ్చని కూడా కాంగ్రెస్‌ నాయకులకు తెలుసు. కనక ఈ విషయంలో మరిన్ని మలుపులు చూడవలసే వుంటుంది.\nఆరెస్సెస్‌ ఎదురు దాడి! జెపి వింత వ్యాఖ్యలు!!\nగత అయిదారేళ్లలోనూ అనేక పేలుడు ఘటనలు, విధ్వంసాలలో ఆరెస్సెస్‌ అనుకూలుర, అనుయాయుల హస్తం వున్నట్టు వెల్లడవుతున్నది. ఈ జాబితాలో మక్కా మసీదు పేలుళ్ల వ్యవహారం కూడా వుంది. ఎట్టకేలకు ఇటీవల రాజస్థాన్‌లోని అజ్మీర్‌లో పేలుళ్లకు సంబంధించి ఆరెస్సెస్‌తో అనుబంధం గల వారిపై టెర్రరిజం వ్యతిరేక పోలీసులు కేసు నమోదు చేశారు.దాంతో సంఘ పరివార్‌ దేశవ్యాపితంగా పథకం ప్రకారం ఆందోళన మొదలెట్టింది. ఇందులో భాగంగా మన రాష్ట్రంతో సహా దేశవ్యాపితంగా పరివార్‌ సంస్థలు బిజెపి కలసి ధర్నాలు చేశాయి. జరిగిన దానికి సంజాయిషీ చెప్పడానికి బదులు ఎదురు దాడికి దిగారు. ఆరెస్సెస్‌ మాజీ అధినేత సుదర్శన్‌ ఈ సందర్భంగా కాంగ్రెస్‌ అద్యక్షురాలు సోనియా గాంధీపై వ్యక్తిగతంగా అత్యంత దారుణమైన ఆరోపణలు చేశారు. (ఈ విషయంలో వారి వైఖరిని నిశితంగా ఎత్తిచూపడంలో మీడియా వైఫల్యం నిన్నటి సంచికలో పరిశీలించాం.) ఇందుకు వ్యతిరేకంగా కాంగ్రెస్‌ నాయకులు మంత్రులతో సహా బషీర్‌బ్యాగ్‌లో ధర్నా చేయగా ముఖ్యమంత్రి రోశయ్య మాట్లాడారు. నిషేధాజ్ఞలు వున్న చోట ధర్నాలో ఎలా పాల్గొన్నారని బిజెపి నేతలు, లోక్‌సత్తా, తెలుగుదేశం ధ్వజమెత్తాయి. ఇందులో ద్వంద్వ ప్రమాణాలుంటే ఖండించవలసిందే గాని అసలు దర్నాలో పాల్గొనడమే పొరబాటన్నట్టు భావించనవసరం లేదు. పైగా ఈ సందర్భంలో లోక్‌సత్తా నేత జయప్రకాశ్‌ కూడా సుదర్శన్‌ ఆరెస్సెస్‌లో ఏ పదవిలో లేరు గనక ఆయన వ్యాఖ్యలపై ధర్నా అవసరమేమిటన్నట్టు మాట్లాడటంలో ఆంతర్యం ఏమిటి? ఒక పార్టీ లేదా సంస్థకు సర్వాధినేతగా వున్న వ్యక్తి పదవీ విరమణ చేయగానే దానికి సంబంధం లేకుండా పోయిందనేది కనీస తర్కానికి నిలిచే వాదనేనా? సంఘ పరివార్‌ ప్రతినిధుల నోట రావలసిన మాటలు లోక్‌సత్తాధిపతి ఎందుకు ప్రవచించారో బోధపడదు.\nభీషణ దూషణ పర్వం\nఈ వారంలో మరోసారి ముఖ్యమంత్రి రోశయ్య ప్రతిపక్ష నేత చంద్రబాబు నాయుడుపై చెలరేగిపోయారు. అసహనం పరాకాష్టకు చేరినట్టుగా వ్యక్తిగత ఆరోపణలతో విరుచుకుపడ్డారు. చంద్రబాబు హత్య చేసి ముఖ్యమంత్రి పదవిలోకి వచ్చారని అనూహ్య భాషలో దాడి చేశారు. తమ తమ ఆస్తులపై విచారణ జరిపిస్తే అసలు సంగతి తేలుతుందంటూ అందుకు సిద్ధమేనా అని సవాలు చేశారు. గల్లాపెట్టె దగ్గర కూచుని లెక్క వేసుకోవడమే తప్ప ప్రజల మేలు పట్టించుకోనవసరం లేదా అని చంద్రబాబు చేసిన వ్యాఖ్యలపై ప్రతిస్పందన అన్నప్పటికీ వాస్తవంలో ఈ వాగ్దాడి వ్యూహాత్మకంగానే కనిపించింది. చంద్రబాబు కూడా తర్వాత తగు రీతిలో సమాధానమిచ్చారు.తనపై 23 దర్యాప్తు సంఘాలు నియమించారని వాటిలో రోశయ్యదే నాయకత్వమని ఇంకా విచారణ జరపాలంటే చేసుకోవచ్చని అన్నారు. విధానాలతో నిమిత్తం లేని వివాదాలు దుందుడుకు మాటలూ దూషణలు ప్రజలకు చేసే మేలు వుండదన్న సత్యం ఈ సందర్భంలో మరోసారి రుజువైంది. తుపాను ముప్పు తప్పినప్పటికీ భారీ వర్షాల కారణంగా దారుణంగా దెబ్బతిన్న రైతాంగాన్ని ఇతర పేద ప్రజానీకాన్ని అదుకోవడంపై కేంద్రీకరించాలని కూడా చెప్పవలసిన పరిస్థితి ఏర్పడింది.\nజగన్‌ ఉప్పెన వ్యాఖ్యలు - కొత్త నేతపై కథనాలు\nఈ వారం మొదట్లో కడప ఎంపి వైఎస్‌ జగన్మోహన్‌ రెడ్డి నెల్లూరు జిల్లాలో ఓదార్పు యాత్ర ముగిస్తూ తన వాళ్లపై చర్యలు తీసుకోవడాన్ని గట్టిగా ఖండించారు. ఈ చర్యల కారణంగా తన సహనం ఎప్పుడు తెగుతుందో ఉప్పెనగా విరుచుకుపడుతుందో చెప్పలేనని వ్యాఖ్యానించారు. ఈ మాటలు అధిష్టానాన్ని దృష్టిలో పెట్టుకుని అన్నవే నని ఆయన అనుయాయులు భాష్యం చెప్పినా పై నుంచి మాత్రం ఎలాటి స్పందన రాలేదు. తర్వాతి రోజుల్లో చెవిరెడ్డి భాస్కరరెడ్డిని సస్పెండ్‌ చేయడంతో నాయకత్వం వైఖరిలో మార్పురాలేదని స్పష్టమైంది. మరి జగన్‌ శిబిరం ప్రతినిధులు అనేక సార్లు పరోక్షంగా బెదిరిస్తున్నట్లుగా కొత్త పార్టీ పెట్టడం తేలిక కాదని అందరికీ తెలుసు.\nఈ స్థితిలో తదుపరి వ్యూహాలేమిటో చూడవలసిందే. ఇది ఇలా వుంటే ముఖ్యమంత్రి మార్పుపై ఢిల్లీలో మంతనాలు సాగుతున్నాయని మీడియాలో కథనాలను కాంగ్రెస్‌ వాదులే ప్రచారంలో పెడుతున్నారు. దీనిపై ఆ పార్టీ ప్రముఖులు అధికార పదవుల్లో వున్న వారు కూడా పాలుపంచుకుంటూ తమ స్పందనలు తెలియజేస్తున్నారు. కేంద్రమంత్రి జైపాల్‌ రెడ్డి పేరు ఈ వారం ఎక్కువగా చలామణిలోకి రాగా ఇందుకు తెలంగాణాకు చెందిన కాంగ్రెస్‌ ఎంపీలే అడ్డు తగిలినట్టు వార్తలు వచ్చాయి. ఈ దశలో ముఖ్యమంత్రిని మార్చి తమ ప్రాంతం ప్రముఖుణ్ని నియమిస్తే రాష్ట్ర విభజన వెనక్కు పోతుందన్న మాట వారు బహిరంగంగానే చెబుతున్నారు. పైగా ఒక ప్రతినిధి వర్గం ఢిల్లీ వెళ్లి ఈ మార్పు వద్దని చెప్పి వచ్చారన్న ప్రచారం కూడా సాగుతున్నది. పైకి అందరూ గంభీరంగా ఎలాటి మార్పులు వుండవని చెబుతున్నప్పటికీ దానికి వ్యతిరేకంగానూ అనుకూలంగానూ కూడా ఉభయత్రా వ్యూహ ప్రతివ్యూహాలు సాగుతుండడంతో అనిశ్చితి పెరుగుతున్నది. ముఖ్యమంత్రి అసహన వ్యాఖ్యలు ఈ పరిస్థితికి ఆజ్యం పోస్తున్నాయి. ఫలితంగా చాలా సమస్యలు పరిష్కారానికి నోచుకోవడం లేదు.\nకెసిఆర్‌ కెకే! మద్దతు కాంగ్రెస్‌కే!\nతెరాస అధినేత కె.చంద్రశేఖర రావు కాంగ్రెస్‌ నాయకుడు కె.కేశవరావుతో సుదీర్ఘ భేటీ జరిపి ఆ పైన తెలంగాణా కోసం కాంగ్రెస్‌ను బలోపేతం చేస్తానని చెప్పడంతో రాజకీయ దుమారం చెలరేగింది. కాంగ్రెస్‌ అంతా సజావుగా వ్యవహరిస్తుంటే చంద్రబాబు నాయుడు లేదా సీమాంధ్ర నాయకులు(వారిలోనూ కాంగ్రెస్‌ వారుంటారు) మాత్రమే అడ్డం పడ్డారన్న కెసిఆర్‌ వాదన తర్కానికి నిలిచేది కాదని అందరికీ తెలుసు. చట్టసభల్లో మరీ ముఖ్యంగా పార్లమెంటులో తెలుగు దేశం సంఖ్యా బలాన్ని బట్టి దేనికీ అడ్డుపడగలిగిన శక్తి లేదనేది స్పష్టం. తెలుగు దేశం కూడా రాష్ట్ర విభజన విషయంలో ద్వంద్వ రాగాలు ఆలపించిన మాట నిజమే అయినా అధికారంలో వున్న కాంగ్రెస్‌దే పెద్ద పాత్ర అవుతుందనేది నిర్వివాదాంశం.అయినా కెసిఆర్‌ విమర్శలు మొదటి నుంచి ఇతరులపైనే కేంద్రీకృతమయ్యాయి.\nకేంద్రంలో వున్న కాంగ్రెస్‌ను మేమెలా దూరం చేసుకుంటామన్న మాట ఆ పార్టీ ప్రతినిధుల నుంచి తరచూ వినిపిస్తుంటుంది. మొన్నటి ఉప ఎన్నికల్లో కూడా తెలుగుదేశంను భూ స్థాపితం చేయమంటూ ప్రచారం మొదలైంది. తర్వాత ఆ పార్టీకి అన్ని చోట్ల డిపాజిట్టుకూడా పోయాయి.అయితే తెలంగాణా తెలుగుదేశం నేతలు మాత్రం కొన్ని సార్లు తాము విభజన కోరుతున్నామంటూ ఢిల్లీలో కూడా ధర్నా చేసి వచ్చారు.అలాటప్పుడు కెసిఆర్‌ కాంగ్రెస్‌ను వదలిపెట్టి తెదేపా పైనే విమర్శలు సంధించడం వెనక సహజంగానే రాజకీయ వుద్దేశాలున్నాయన్న మాట సహజంగానే వినిపిస్తుంది. ఢిల్లీలో ఈ ప్రకటన తర్వాత దేశం నాయకులు ఈ రెండు పార్టీల మధ్య మ్యాచ్‌ ఫిక్సింగ్‌ వుందని రుజువై పోయిందంటూ మరింత తీవ్ర విమర్శలు గుప్పించారు. అనేకానేక జెఎసిల ప్రతినిధులూ దిష్టిబొమ్మలు తగలేశారు.వీటన్నిటినీ గమనించిన తర్వాత కెసిఆర్‌ వూహించినట్టుగానే వివరణ పేరుతో సవరణ ఇచ్చుకున్నారు. కాంగ్రెస్‌ను స్ట్రెంతెన్‌ చేయాలని తాను అన్నదాన్ని బలోపేతం చేయడం అని చిత్రించారని బలపరుస్తానని మాత్రమే తన భావం అని మీడియాపై రుసరులాడారు. అనువాద సూత్రాల ప్రకారం ఆయన చెప్పేది నిలవదు గాని బలపరచడం అన్నా ఇంచుమించు అదే అర్థం.\nబలం చేకూర్చడమే బలపర్చడం.ఉర్దూలో మదత్‌ అన్నా అంతే. గతంలో చాలా సార్లు వైరుధ్య భరితమైన ప్రకటనలతో ఉద్రిక్తతలు వివాదాలకు కారకులైన కెసిఆర్‌ ఈసారి రాజకీయంగా మరింత అననుకూల స్థితిలో పడిపోవడం యాదృచ్చికం కాదు. కాంగ్రెస్‌కు దగ్గరగా వుండటమనే వ్యూహం తెరాస వైఖరిలో అంతర్బాగంగానే వుంది. గత అనేక దశాబ్దాలలోనూ రాష్ట్రంలోని అన్ని ప్రాంతాల ప్రజలనూ రకరకాల మాటలతో మభ్యపెట్టిన రాజకీయ శక్తిపైనే అంత నమ్మకం పెట్టుకోవడం వాస్తవాలతో పొసిగేది కాదు. కనకనే ఈ మాటల వెనక ఏదో అవగాహన వుందన్న అభిప్రాయం బలంగానే వ్యక్తమవుతున్నది.తెలంగాణా విభజన వాద సంస్థల్లో విభజనను విస్తృతం చేయడానికి ఈ పరిస్థితి దారి తీస్తుంది. బిజెపి జెఎసి నుంచి వైదొలుగుతున్నట్టు ప్రకటించడం బహుశా ఆ క్రమంలో ఆఖరి ఘట్టం కావచ్చు. కాంగ్రెస్‌ వాదులు మాత్రం రాయలసీమ సైనిక సేవాదళ్‌ ఏర్పాటు, తెలంగాణా వాదం పేరిట శ్రీకృష్ణ కమిటీపై విమర్శలు,హైదరాబాదు ప్రత్యేక రాష్ట్రంగా వుండాలంటూ మంత్రులు చేసే వ్యాఖ్యలు వగైరాలతో అన్ని పాత్రలు తామే పోషిస్తూ గజిబిజిని ఉద్రిక్తతను పెంచడానికి కారకులవుతున్నారు. మొత్తంపైన 2011 జనవరి వరకూ వేచి చూస్తామని కెసిఆర్‌ ప్రకటించిన రీత్యా అప్పటి వరకూ ప్రశాంతతను కాపాడటానికి దోహదం చేయాల్సిన బాధ్యత తీసుకోవలసి వుంటుంది. \n',general
'\nమీరు చదువుతున్న టపా\nపోరాటాలు\nఅన్నా దీక్ష చేసుకోదలిస్తే చేసుకోనివ్వండి, అది మా సమస్య కాదు -ప్రణబ్, ఖుర్షీద్\n\nఓ వైపు ప్రధాని మన్మోహన్ అన్నా హజారే ఆరోగ్యం పట్ల ప్రభుత్వం తీవ్రంగా కలవరపడుతున్నదని చెబుతుండగా మరో వైపు ప్రధాని సహచరులు అన్నా దీక్ష తమ సమస్య కాదు పొమ్మంటున్నారు. బుధవారం మధ్యాహ్నం వరకూ ఒప్పందం కుదురుతుందన్న వార్తాలు షికార్లు చేయగా సాయంత్రం జరిగిన సమావేశంలో చర్చలు వాడిగా జరిగినట్లుగా పౌరసమాజ కార్యకర్తలు చెబుతున్నదాన్ని బట్టి అర్ధం అవుతోంది. ప్రభుత్వానికీ అన్నా బృందానికి మధ్య జరుగుతున్న చర్చలు మళ్ళీ మొదటికే వచ్చిన పరిస్ధితి కనపడుతోంది.\n\nమంత్రులు ప్రణబ్ ముఖర్జీ, సల్మాన్ ఖుర్షీద్ లు అన్నా ఆరోగ్యం తమ సమస్య కాదని తేల్చి చెప్పారని వారితో చర్చలు జరిపిన అరవింద్ కేజ్రీవాల్ తెలిపాడు. “ఆయన (అన్నా హజారే) కావాలనుకుంటే నిరాహార దీక్ష చేసుకొమ్మని చెప్పండి. అది ఆయన సమస్య అని వారు (ప్రణబ్, సల్మాన్ ఖుర్షీద్) అన్నారు” అని అరవింద్ కేజ్రీవాల్, ఆర్ధిక మంత్రి నార్త్ బ్లాక్ కార్యాలయం ముందు గుమిగూడిన విలేఖరులతో చెప్పినట్లుగా డెయిలీ భాస్కర్ పత్రిక తెలిపింది.\n\n“వారి వైఖరిలో పూర్తిగా మార్పు వచ్చింది. నిన్న మేం చెప్పింది విన్నారు. తాము అన్ని ప్రయత్నాలు చేస్తామని హామీ కూడా ఇచ్చారు. కాని ఈరోజు వారు మేం చెప్పింది వినడానికి కూడా ఇష్టంగా లేరు” అని అరవింద్ కేజ్రీవాల్ విలేఖరులకు తెలిపాడు. ఎటువంటి ప్రగతి లేకపోయినా మళ్లీ గురువారం మధ్యాహ్నం సమావేశం అవుదామని ఇరుపక్షాలు నిర్ణయించుకున్నారు. బుధవారం సాయంత్రం ప్రశాంత్ భూషణ్, కిరణ్ బేడి, అరవింద్ కేజ్రీవాల్ లు నార్త్ బ్లాక్ లో ప్రణబ్, ఖుర్షీద్ లతో సమావేశం అయ్యారు. రాత్రి గం.9:30 ని.ల వరకూ గంటకు పైగా చర్చలు జరిగినప్పటికీ నిర్ధిష్ట అంగీకరానికి రాలేకపోయారు.\n\nఅయితే మంత్రులు అరవింద్ చెప్పిన దానికి భిన్నంగా స్పందించారు. చర్చలు సానుకూలంగా జరుగుతున్నాయని అవి కొనసాగుతాయనీ ఖుర్షీద్ చెప్పాడు. “చర్చలు సానుకూలంగా సాగుతున్నాయి. పరస్పర అభిప్రాయాలను అర్ధం చేసుకోవడానికి ప్రయత్నిస్తున్నాము. మేము నిన్న మాట్లాడుకున్నాం. ఈరోజు మాట్లాడు కున్నాం. రేపు కూడా మాట్లాడుకుంటాం. విషయాన్ని త్వరగా ముగించాలని కోరుకుంటున్నాం” అని ఖుర్షీద్ అన్నాడు. అన్నా ఆరోగ్యం పట్ల తమకు ఆందోళనగా ఉందని కూడా చెప్పాడు.\n\n“అన్నా హజారే నిరాహార దీక్షను ముగించేలా చేయడానికే ప్రధమ ప్రాధాన్యం. ఆయన గురించి మేమంతా ఆందోళనగా ఉన్నాం. ఆయనకేమీ జరగదని నమ్ముతున్నాం” అని సల్మాన్ పత్రికలతో చెప్పాడు. అన్నాకు ఏమీ కాదన్న నమ్మకంతోటే ఆయన దీక్షతో తమకు సంబంధం లేదని మంత్రులు భావిస్తున్నారు కాబోలు.\n\nమరోవైపు అఖిలపక్ష సమావేశం మద్దతును కాంగ్రెస్ కూడగట్టుకుంది. పార్లమెంటును ఎవరూ ఆజ్ఞాపించలేరనీ, లోక్ పాల్ బిల్లు తయారు కావడానికే డెడ్ లైన్ లాంటివాటిని అంగీకరించేది లేదనీ అఖిలపక్ష సమావేశం స్పష్టంగా తేల్చి చెప్పింది. 9 రోజుల నిరాహార దీక్ష అనంతరం అన్నా హజారే ఆరోగ్యం క్షీణించిందని తెలుస్తోంది. తొమ్మిది రోజుల పాటు దీక్ష చేయడం తక్కువ కాదు. అదీ కాక 74 ఏళ్ళ వయసు ఉన్న వ్యక్తికి అది ఇంకా కష్టమైన పని. అన్నాను దాదాపు ముప్ఫై మందికి పైగా డాక్టర్లు పరీక్షిస్తున్నారని వార్తా ఛానెళ్ళు చెబుతున్నాయి.\n\nబి.జె.పి నేతృత్వంలోని ఎన్.డి.ఏ కూటమితో పాటు ఇతర తొమ్మిది పార్టీల ఫ్రంట్ కూడా ప్రభుత్వ లోక్ పాల్ బిల్లుని ఉపసంహరించాలని కోరుతున్నాయి. అన్నా హజారే బిల్లులోని కొన్ని అంశాలు అంగీకారయోగ్యం కావని వారంతా యు.పి.ఎ తో జత కలవడం విశేషం. పార్లమెంటు సర్వాధికారాన్ని ఆ అంశాలు ఉల్లంఘిస్తున్నాయని పార్టీలన్నీ ఏకగ్రీవంగా భావిస్తున్నాయి. చూడబోతే అంతిమంగా పార్టీలన్నీ ఒకవైపు, అన్నా బృందం మరొక వైపు మొహరించి ఉన్నట్లు తోస్తోంది.\n\nప్రస్తుత పార్లమెంటు సమావేశాల్లో బిల్లు ఆమోదం పొందడం కుదరదని సి.పి.ఎం నాయకుడు సీతారాం యేచూరి అన్నాడు. “ఒక బిల్లు ఆమోదం పొందడానికి ఏ ప్రొసీజర్ ని పాటిస్తారో దాన్ని జరగనివ్వాలి. అది లేకుండా బిల్లుని ఆమోదించాలనడం తగదు. అది పార్లమెంటరీ ప్రజాస్వామ్యానికి ముఖ్యమైనది” అని బి.జె.పి నేత అరుణ్ జైట్లీ అన్నాడు. బిల్లులో ఉన్న అంశాలే ప్రధానం కానీ సమయం అనేది ప్రధానం కాదని జైట్లీ అన్నాడు. అంటే అన్నా విధించిన ఆగస్టు 30 తేదీ గడువుని పార్టీలు అసలు పట్టించుకోలేదని స్పష్టమవుతోంది.\n\nప్రభుత్వం ఇప్పుడు పూర్తి బాధ్యత ను మోయాల్సిన పరిస్ధితినుండి తప్పించుకుంది. అఖిలపక్ష సమావేశంలో ప్రతిపక్షాల చేత కూడా గడువు విధించడం కుదరదనీ, పార్లమెంటే సుప్రీం అనీ చెప్పించడం ద్వారా అందరి మద్దతును కూడగట్టుకుంది. తద్వారా బంతిని అన్నా కోర్టులోకి నెట్టివేసింది.\n\nకాంగ్రెస్సా! మజాకా?\n\n\n\n',general
'కాంగ్రెస్‌ పార్టీని ప్రభుత్వాన్ని రకరకాల పద్ధతుల్లో తన స్వాధీనంలో వుంచుకున్న వైఎస్‌ రాజశేఖర రెడ్డి హఠాన్మరణం పాలైనప్పుడు వెంటనే గద్దెక్కేవాళ్లెవరన్న విషయంలో ఎవరికీ సందేహం లేదు. అనుభవం రీత్యానూ విధేయత రీత్యానూ ఆ స్థానం రోశయ్యకు దక్కుతుందనే ఏకాభిప్రాయం . అధిష్టానమూ అదే చేసింది. అయితే ఆయన ఏ ప్రాతిపదికపై వచ్చారు ఎంత కాలం కొనసాగుతారు సాగనిస్తారు అన్న దానిపై మాత్రం\nపరిపరివిధాలైన అభిప్రాయాలుండేవి.టీవీ చర్చలలోనే గాక ఇతరత్రానూ జగన్‌ శిబిరం ఆయన తాత్కాలిక ముఖ్యమంత్రి మాత్రమేనంటూంటే కాదని వాదించవలసి వచ్చింది. ఎందుకంటే అధిష్టానం ఆ విషయం స్పష్టం చేయడానికే చాలా కాలం తీసుకుంది.ఇదంతా యాదృచ్చికం కాదనీ రాజనీతి లెక్కలు తేలని ఫలితమని అందరికీ అర్థమైంది. అయినా అనుభవం నేర్పిన పాఠాలతో రోశయ్య ఎప్పుడూ అధిష్టానం విషయంలో గీత దాటకుండానే మాట్లాడుతూ వచ్చారు. ఇంకా చెప్పాలంటే తన స్థానం వల్ల బాధ్యతతో పాటు పెరిగిన పరిధిని దృష్టిలో తీసుకోనట్టే వ్యవహరించారు.నిన్నటి దాకా తనను అన్నా అని పిలిచిన నాయకుని వారసుడి అనుచరులు తన అస్తిత్వాన్నే గుర్తించ నిరాకరిస్తున్న స్తితితో రాజీ పడటానికే ప్రయత్నించారు.నా బిడ్డలాటి వాడు అని తను చెబుతున్న వ్యక్తి తనను తండ్రిలాటి వాడు అనకపోయినా కనీసం ముఖ్యమంత్రి రోశయ్య అని ఒక్కటంటే ఒక్కసారైనా సంబోధించక పోయినా సరిపెట్టుకున్నారు. సత్యాసత్యాలేవైనా సాక్షి రాతలపై కోపగించుకోవడం దగ్గరే ఆగిపోయారు తప్ప సాక్షాత్తూ దాని సారథులతో సంవాదంలోకి దిగే సాహసం చేయలేదు. తన మంత్రి వర్గ సహచరులు సచివాలయం గడప తొక్కబోమన్నట్టు మాట్లాడిన రోజున కూడా సవాలుగా స్వీకరించలేదు.\nే రోశయ్య సర్దుకున్నారే గాని సహనంగా వున్నారని చెప్పడం కష్టం. అంతర్గతంగా సమస్యలు ఏమున్నాయో తెలియదు గాని బయిట ప్రజలను చుట్టుముడుతున్న సమస్యలను పరిష్కరించడంలోగాని చేపట్టడంలో గాని ఆయన తగినంత శ్రద్ధాసక్తులు చూపిస్తున్నానన్న భావన కలిగించలేకపోయారు. పైగా ప్రతిదానికి నా చేతిలో ఏముంది అన్నట్టు నేను నిమిత్తమాత్రుడనన్నట్టు మాట్టాడుతూ తనను తనే తక్కువ చేసుకున్నారు. అది లౌక్యమని ఆయన అనుకుని వుండొచ్చుగాని బాధ్యతా లోపంగా జనానికి కనిపించింది. నేపథ్యం ఏదైనా నేతృత్వం ఒకసారి స్వీకరించాక అనివార్యంగా భారాలు వచ్చి పడతాయని అరవై ఏళ్ల అనుభవ శాలికి తెలియనిది కాదు. అయితే అంతర్గత అసౌకర్యం ఆయనను అలా మాట్లాడింపచేసిందనుకోవాలి. అందులోనూ ఈ ఏడాది కాలంలోనూ రాష్ట్రాన్ని చుట్టుముట్టిన సమస్యలు సాధారణమైనవి కావు. వెంటాడిన ఉద్రిక్తత మామూలుది కాదు.ఇలాటి పరిస్తితుల్లో పైనున్న వారు భద్రత కల్పించలేకపోయినా భరోసా ఇవ్వాల్సి వుండింది. కాని తామరాకు మీద నీటిబొట్టు మనస్తత్వం , చేతికి మట్టి అంటరాదనే లౌక్యం ఇలాటి సింక్లిష్ట సన్నివేశాల్లో అసలే పనికి రాదు. జగన్‌ ఓదార్పు రోశయ్య నిట్టూర్పు అధిష్టానం ఏమార్పు రాష్ట్రానికి వడగాడ్పు అని ఒకసారి రాశాను. నానాటికి ఆ పరిస్థితి మారకపోగా మరింత క్షీణిస్తూ రావడం అందరికీ ఆందోళన కలిగించింది.\nప్రాంతీయ వివాదాలు ఆయన సృష్టించినవి కాకపోవచ్చు. వాటి పరిష్కారం కూడా పూర్తిగా ఆయన చేతిలో లేదు. కాని ఆ ఉద్రిక్తతలు తీవ్రం కాకుండా ఉపశమించే చొరవ చూపించడం ఆయన చేతిలో వుంది. కనీసం ప్రీ జోన్‌ వివాదం వంటివి కోరి కొరివితో తలగోక్కున్నట్టు గాకుండా చూడగల అవకాశం ఆయనకే వుంది. ఎన్జీవోలు, అంగన్‌వాడీలు, ఆశా వర్కర్లు, బీడీ కార్మికులు,104 ఉద్యోగులు,పారామెడికల్‌ సిబ్బంది, మైక్రో ఫైనాన్స్‌ మరణాలు, బోధనా ఫీజుల వంటివాటిని సావధానంగా విని సాద్యమైన పరిష్కార చర్యలు తీసుకోగల అధికారం ఏ ప్రభుత్వాధినేతకైనా వుంటుంది. పనిచేయని మంత్రులను అధికారులను పక్కనపెట్టినా పనిచేసే వారితో చేయించుకున్నా ఫలితం వుంటుంది. కాని ఆ విధమైన మానసిక స్థితి సంకల్పం కూడా కొరవడటం వల్లనే రాష్ట్ర పరిస్తితి తెగిన గాలిపటంటా తయారైంది. ఆయనను మంత్రివర్గ విస్తరణ చేసుకోవడానికి కూడా అనుమతించని అధిష్టానం ఇందుకు బాధ్యత వహించవలసి వున్నా వీలైన మేరకు కూడా భారం వేసుకోని ముఖ్యమంత్రి కూడా విమర్శకు అతీతుడు కాలేరు.\nపని చేయలేకపోయినా పలుకైనా చల్లగా వుంటే సగం సంతోషించే దేశం ఇది. రోశయ్య వాక్చతురుడుగా పేరొంది వాక్సమరుడు కూడా. వైఎస్‌ వుండగా ఆయనకు ఆర్థిక శాఖతో పాటు ఆ బాధ్యత కూడా అప్పగించాడు. ఏక కాలంలో పెద్దరికమూ గద్దింపూ కలగలిపి మాటా ్లడటం ఆయనకు సహజంగా అబ్బిన విద్య.కాకపోతే తను ద్వితీయ స్థానంలో వున్నప్పుడు ఫరవాలేదు గాని ప్రథమ పీఠంపై కూచున్నాక అది అంతగా నప్పదని తెలుసుకోలేదు. సహనం కట్టలు తెగి ఉప్పెన అవుతుందన్న యువ నేత సంగతి ఎలా వున్నా వృధ్ద ముఖ్యమంత్రి కూడా అనేక సార్లు ఉప్పెనలా చెలరేగిపోయారు. అనేకానేక అనుచిత భాషణాలకు కారకులైనారు. పొరబాటునో గ్రహపాటునో ముఖ్యమంత్రినయ్యానన్న మాట వాటన్నిటికీ పరాకాష్ట. ఆ తర్వాత హుస్సేన్‌ సాగర్‌ ఖాళీగా వుందనడం మరో వైపరీత్యం. మొదట తనను పదవిలో కూచోబెట్టినప్పుడు ఆయన అధిష్టానం చెబితే అందులో దూకుతానన్నారు. ఆఖరులో ప్రజలకూ దాన్నే చూపించారు.ఆ మరుసటి రోజున అనంతపురంలో రాజినామా చేయమంటారా అని ఉక్రోషానికి గురైనారు. ఇవన్నీ ఆయన స్తాయి అనుభవం వున్నవ్యక్తి నుంచి ఎవరూ ఆశించరు. ప్రతిపక్ష నేతపై ఫిరంగులు మీడియాపై మిరియాలు కారాలు సరే సరి. పెద్దాయన వయోభారం పనిభారం వల్ల చికాకు పడ్డానన్నాక ఇవన్నీ గుర్తు చేయకూడదు గాని ఈ ప్రస్తావనలు ముఖ్యమంత్రి గురించి. పెద్దాయన గురించి కాదు.\nమళ్లీ మొదటికొస్తే రోశయ్య ముఖ్యమంత్రి కావడం ఆ రోజున అందరూ వూహించిందే గాని ఈ రోజున ఈ రీతిలో నిష్క్రమింపచేయడం మాత్రం వూహించనిది. పదవి అప్పగించి పటిష్టం చేయని అధిష్టానం, పదవికి తగిన రీతిలో పని చేసేందుకు పనిచేయించేందుకు ప్రయత్నించని ఆయన, అనుక్షణం అవమానాలకు గురి చేసిన తస్మదీయ నేతలు అందరూ ఈ పరిస్తితికి కారకులే. ఈ క్రమంలో కుప్పకూలింది సమిష్టి రాజకీయ బాధ్యత. నష్టపోయింది రాష్ట్ర ప్రజానీకం. క్షీణించింది ప్రజల పరిస్తితులు.పేరుకుపోయింది సవాలక్ష సమస్యలు.స్తంభించిపోయింది విచారణ నోచని అవినీతి కుంభకోణాలు. కొత్తగా ఎవరిని ఏ రీతిలో ఎంపిక చేసినా జరగాల్సింది పరిస్తితులను చక్కదిద్దడం. ప్రభుత్వ అస్తిత్వాన్ని ప్రతిష్టించడం, ప్రతిపక్షాలతో సత్సంబంధాలు నెలకొల్పి సముచిత ప్రజాస్వామ్య వాతావరణాన్ని తీసుకురావడం. ఆరు పదుల అనుభవంతో ఏడాది రెండు నెలల 22 రోజుల పాలనకుస గాను రోశయ్య రాజకీయ చరిత్రలో ఎలాగూ తన స్థానం తను పొందుతారు. ఏడు పదుల ఆజానుబాహువుగా నిండైన ఆయన మూర్తిని ప్రజలు ఎలాగూ గుర్తు పెట్టుకుంటారు. దాంతో పాటే ఈ రాజకీయ పాఠాలూ గుర్తుపెట్టుకోవాల్సి వుంటుంది. ఏ పదవీ ఎవరికీ శాశ్వతం కాదు. పరిస్తితులను గమనంలో పెట్టుకుని చూస్తే రోశయ్య ఏడాది పైగా కొనసాగడం కొందరు కాంగ్రెస్‌ ముఖ్యమంత్రుల కన్నా చాలా బాగా ఎక్కువ. ఆయనే చెప్పినట్టు వయస్సురీత్యా ఆరోగ్యం కాపాడుకుంటూ సేవాధర్మం కొనసాగిస్తారని కోరుకుంటూ షుక్రియా చెప్పాలి. వ్యక్తుల మార్పుతో సరిపెట్టడం గాక విధానాల మార్పునకు సిద్దమైతేనే ప్రజలు ఆమోదిస్తారని భావి నేతలు గ్రహించాలి. \n',general
'\'సమర్ధత ముఖ్యమా? విధేయత ముఖ్యమా?\' ఎందుకో తెలీదు కానీ, ఈ ప్రశ్న తలెత్తినప్పుడల్లా నాకు పతంజలి \'వీరబొబ్బిలి\'  కి ఎదురైన క్లిష్ట సమస్య \'విశ్వాసం ముఖ్యమా? బోయినం ముఖ్యమా?\' గుర్తొస్తూ ఉంటుంది. అప్పగించిన పనిని పూర్తి చేసి శెభాష్ అనిపించుకోడానికి సమర్ధత అవసరం. సమర్ధత కలిగి ఉండడం ద్వారా బాధ్యతని కొంత సులువుగా నిర్వహించడానికి వీలవుతుంది. కానీ, విధేయత లేకపొతే మెజారిటీ సందర్భాలలో ఈ సమర్ధత బూడిదలో పోసిన పన్నీటి చందమవుతుంది.\n\nఅప్పగించిన పనిని పూర్తిచేసే సామర్ధ్యం వల్ల ఆత్మవిశ్వాసం పెరుగుతుంది, కచ్చితంగా. ఈ ఆత్మవిశ్వాసం చాలామందికి అహంభావంగా కనిపిస్తుంది, మరీ ముఖ్యంగా పైవాళ్ళకి. ఆత్మవిశ్వాసానికీ అహంభావానికీ మధ్య ఉన్న రేఖ అతి సన్ననిది కావడం ఇందుకు ఒక కారణం. అలాగే తమ కింద పనిచేసేవాళ్ళ నుంచి ఆత్మవిశ్వాసాన్ని ఏమాత్రమూ ఆశించని పైవాళ్ళ తత్వం కారణంగా చాలా సార్లు ఈ లక్షణం అహంభావంగా కనిపించే అవకాశం ఉంది.\n\nవిధేయత అవసరమే. పెద్ద వాళ్ళని గౌరవించాలి. అప్పగించిన పనిని పూర్తి చేయడం ద్వారా సమర్ధతని నిరూపించుకోవడంతో పాటుగా వాళ్లకి మనం విధేయులమే అన్న సంకేతాన్ని పంపుతూ ఉండడం అవసరం. ఎంత అవసరం అంటే, మన సమర్ధతే మన పనితీరుకి గీటురాయి అనే ఆత్మవిశ్వాసంతో ముందుకు పోతూ, విధేయత ఉన్నా దానిని తగిన విధంగా ప్రకటించకపోవడం వల్ల న్యాయంగా అందాల్సినవి అందక పోగా \'పొగరుబోతు\' లాంటి బిరుదులు అయాచితంగా వచ్చి పడతాయి.\n\nకేవలం విధేయత ద్వారా బండి లాగించేసే వాళ్ళు ఉంటారు. ఈ విధేయత వారిలోని సమర్ధతా లోపాన్ని చాలా చక్కగా కవర్ చేసేయగలుగుతుంది. అప్పగించిన పని అటూ ఇటూ అయినా, పైవారి యెడల వీరు ప్రకటించే మోతాదు మించిన విధేయత సాయంతో క్లిష్ట పరిస్థితుల నుంచి బయట పడిపోతూ ఉంటారు. \'ఎంతకాలం?\' అన్నది కేవలం కాలం మాత్రమే జవాబు చెప్పగలిగే ప్రశ్న. ఎందుకంటే, \'కేవలం విధేయత\' ఎల్లకాలమూ ఎవరినీ రక్షించలేదు. నెమ్మదిగా సమర్ధతని పెంచుకునే ప్రయత్నాలు చేసేవాళ్ళకి మాత్రం ఇక్కడ కొంచం మినహాయింపు ఇవ్వొచ్చు.\n\nసామర్ధ్యాన్నీ, ఫలితాలనీ మాత్రమే ఆశించేవారి ముందు విధేయతా మాత్రం పఠించి, అతి వినయం చూపడం అనవసరం. ధూర్త లక్షణం ప్రదర్శించ వద్దని చెప్పించుకోవాల్సి వస్తుంది. కానీ, సమర్ధత కన్నా విధేయతకి పెద్ద పీట వేసే వాళ్ళదగ్గర ఈ ప్రదర్శన తప్పదు. సమస్య ఎక్కడ వస్తుందంటే, తమ సామర్ధ్యం మీద ఎక్కువ నమ్మకం ఉన్నవాళ్ళు, విధేయతని \'ప్రదర్శించడానికి\' ఇష్టపడరు. పైవాళ్ళు, ఈ \'ప్రదర్శన\' ని ఇష్టపడే వారైనప్పుడు కొంత సంఘర్షణ తప్పదు.\n\nసమర్ధతతో పనిచేస్తూ, తగుమాత్రం విధేయత చూపడం ద్వారా మనం పని చేస్తున్న విషయాన్ని పైవారి దృష్టిలో పడేయడం అన్నది కత్తి మీద సాము, తాడు మీద నడకాను. చెప్పినంత సులువేమీ కాదు. అలాగని కేవలం ఏ ఒక్క దాన్నో మాత్రమే నమ్ముకోవడమూ సమర్ధనీయం కాదు. మరీ ముఖ్యంగా విధేయతని. ఒక్కమాటలో చెప్పాలంటే ఈ విధేయత, సమర్ధత అనేవి ఒకే ఒరలో ఇమడ్చాల్సిన రెండు కత్తులు. ఏ ఒక్కదానిని నిర్లక్ష్యం చేసినా కూడా దుష్పరిణామాలు తప్పవు. రెంటినీ సమన్వయం చేయడానికి ప్రయత్నించాల్సిందే.. సాధనమున పనులు సమకూరు ధరలోన... \n',general
'జీవిత రంగస్థలం మీద సందర్భానికి తగ్గట్టుగా పాత్ర పోషణ చేయడాన్ని గురించి చెప్పాలంటే ఉప్పుని మించిన ఉదాహరణ కనిపించదు. లవణము అని అచ్చతెలుగు లోనూ, సాల్ట్ అని ఇంగ్లిష్ లోనూ, సోడియం క్లోరైడ్ అని సైన్స్ లోనూ, \'జాడీ లోది\' \'కాశీ రాచ్చిప్ప లోది\' అని పూర్వ కాలపు రాత్రి భోజనాల్లోనూ మారు పేర్లు పొందిన ఒకానొక దినుసే ఇది, మరేమిటో అని అస్సలు కంగారు పడక్కర్లేదు. జీవిత రంగస్థలం లాంటి బరువైన విషయానికి ఉప్పులాంటి తేలిక పాటి ఉదాహరణా? అని కూడా సందేహం వలదు.\n\nఏదన్నా వంటకం.. కూరా, పులుసూ, పచ్చడీ... తీపి కానిది ఏదన్నా తీసుకోండి.. దానియొక్క రుచి దేనిమీద ఆధారపడి ఉంటుంది? కచ్చితంగా ఉప్పు మీదే కదా. ఉప్పు పడాల్సిన దానికన్నా కూసింత తగ్గినా, లేదా ఒక రవ్వ పెరిగినా వంటకం రుచి మారిపోతుంది. అంటే, ఉప్పు ఎంత పడాలో అంత మాత్రమే పడాలన్న మాట. కొంచమైనా ఎక్కువా కాకూడదు, తక్కువా అవ్వకూడదు. అలాగే మనం కూడా ఎప్పటి కెయ్యది ప్రస్తుతమో సరిగ్గా అలా ఉంటే చాలు. పప్పు శ్రీనివాస్ గారు చెప్పినట్టుగా పరిమాణంలో తేడాలోస్తే పరిణామాలు తీవ్రంగా ఉంటాయ్.\n\nమనం చేయాల్సిన పనుల్ని చేయకుండా వదిలేయడం, మనవి కాని పనుల్ని మీదేసుకోవడం... రెండూ కూడా మనకి మంచి చెయ్యకపోగా చెడు చేసేవే. మనకి నిర్దేశింపబడ్డ విధుల్ని తప్పించుకుని తిరిగి ధన్యులం అయిపోదాం అని ఆలోచన చేయడం అంటే కోరి చిక్కుల్ని తెచ్చుకోవడమే. అలాగే, మన పరిధిలో లేనివి, మనవల్ల కానివీ అయిన పనుల్ని మొహమాటానికో, మరెందుకో ఒప్పుకుని ఆపై చేతులెత్తేయడం వల్ల మనం కేవలం శాశ్విత శత్రువులని మాత్రమే సంపాదించుకోగలం. (సిని, రాజకీయ జీవులకి ఈ \'మనం\' నుంచి మినహాయింపు ఇవ్వబడింది, వారికి శాశ్వత మిత్రులూ, శత్రువులూ ఉండరన్నది జగమెరిగిన సత్యం).\n\nచిన్నప్పుడు నేను తాతయ్యతో పాటు భోజనానికి కూర్చునేవాడిని. బామ్మ, చక్కగా అన్నీ వడ్డించి మేము తింటూ ఉండగా \"వంటలెలా ఉన్నాయ్?\" అని అడిగేది జనాంతికంగా. నిజానికి ఆ ప్రశ్న తాతయ్యని ఉద్దేశించి. కానైతే, అప్పటి నా అజ్ఞానం వల్ల ఆ విషయం తెలుసుకోలేక పప్పులోనూ, కూరలోనూ, పులుసులోనూ ఉప్పు ఎక్కువయ్యిందని చెప్పేసేవాడిని. అప్పట్లో నేను రోజువారీ రోటి పచ్చళ్ళకి కొంచం దూరంగా ఉంటూ ఉండడం వల్ల, ఆ విషయంలో నా కామెంటు రిజర్వు చేయబడి ఉండేది. బామ్మ చేతికి ఉప్పు ఎక్కువ పడేసే అలవాటు ఉండడం వల్ల, ఆవిడ ఏం వండినా ఉప్పు తగులుతూనే ఉండేది.\n\nతాతయ్య ఈ సత్యం తెలిసిన జ్ఞాని. అందువల్ల మౌనంగా ఉండేవారు. నేను నా అత్యుత్సాహం, మరియు అప్పటి నా పోర్షన్ కి డైలాగు స్క్రిప్టు తెలియకపోవడం అనే కారణాల వల్ల అనవసరంగా నిజమాడి బామ్మకి శాశ్వత శతృవుగా మిగిలిపోయాను. ఇక, చెప్పాల్సిన డైలాగు చెప్పకపోవడం వల్ల వచ్చే సమస్యలు ఎలా ఉంటాయంటే, నేను ఎనిమిదో తరగతిలోకి వచ్చాక ప్రతి సంవత్సరంలాగే టైం టేబిల్ ఇచ్చారు. ఏ కారణం వల్లో తెలీదు కానీ ఏ మేష్టారూ ఇంగ్లిష్ క్లాసు తీసుకోలేదు. పరిక్షలు ఎవరికోసమూ ఆగవు కదా. అలా యూనిట్ పరిక్షలు వచ్చేశాయి.\n\nకేవలం ఏడో తరగతి జ్ఞానంతో ఎనిమిదో తరగతి ఇంగ్లిష్ పేపరు రాయాల్సి రావడం వల్ల పాతిక్కీ ఏడు మార్కులు వచ్చాయి. తొమ్మిది వస్తే పాస్ మార్కు. అయినప్పటికీ నా ఏడు మార్కులే క్లాస్ ఫస్ట్. ప్రోగ్రస్ కార్డులో పాస్ మార్కుల కన్నా తక్కువ వచ్చిన మార్కులని ఎర్ర సిరాతో రౌండ్ చేసేవాళ్ళు, నాన్నల కళ్ళలో స్పుటంగా పడేలాగా. నా ఇంగ్లిష్ మార్కుల చుట్టూ ఉన్న ఎరుపు నాన్న కళ్ళలోకి వచ్చేసింది, సంతకం కోసం కార్డు ఇవ్వగానే. మేష్టారు లేరనీ, కనీసం ఒక్క పాఠమన్నా వినకుండా, చదవకుండా ఏడు మార్కులతో క్లాస్ ఫస్ట్ వచ్చాననే సత్యాన్ని కేవలం భయం వల్ల నాన్నకి చెప్పలేకపోయాను.\n\nఫలితంగా అప్పుడు కాసిన్ని దెబ్బలు మరియు తర్వాత చా...లా కాలం పాటు నాకు ఇంగ్లిష్ ఏమాత్రమూ రాదన్ననాన్న ప్రగాఢ నమ్మకం. \"మా వాడికి పొట్ట కోస్తే ఇంగ్లిష్ ముక్క రాదు,\" అని చాలాసార్లు విన్నా, నాన్న నోటినుంచి. తర్వాత అన్ని పరీక్షల్లోనూ మంచి మార్కులే వచ్చినా, అప్పటికే ఒక నమ్మకం బలపడి పోవడం వల్ల, ఆ మార్కులని అనుమానంగా చూసేవాళ్ళు. బామ్మ విషయంలో ఉప్పెక్కువయితే, ఇక్కడ ఉప్పు తక్కువయ్యింది. రెండూ చేటే చేశాయి కదా. సందర్భానికి తగ్గట్టుగా తగుమాత్రంగా ప్రవర్తించడం వల్ల ఇలాంటి సమస్యల బారిన పడకుండా తప్పించుకోవచ్చు అన్నది నీతివాక్యం. ఉప్పు గురించి ఇంకా రాయాలనే ఉంది కానీ, టపాలో ఉప్పెక్కువవుతుందేమో మరి... \n',general
'\"....వేళ సెలవని అడుగనైనా అడుగలేదని.. ఎంతగా చింతించెనో.. ఏమనుచు దుఃఖించెనో...\" మల్లీశ్వరి (భానుమతి) మంద్రంగా పాడుతోండగా, నాకు రకరకాల ఫేర్వెల్ లు ఒక్కసారిగా గుర్తొచ్చేశాయి. అసలు వీడ్కోలు అనే పదమే కొంచం విచారాన్ని సూచిస్తుంది, పైగా చాలా బరువుగా ఉంటుంది కూడా. ముఖ్యంగా ఆ వీడ్కోలు ఇచ్చేది మనకి ప్రియమైన వాళ్లకి అయినప్పుడు గుండెల్ని మెలిపెట్టే ఒకలాంటి అనుభూతిని అక్షరాల్లోకి అనువదించడం చాలా కష్టమైన పని.\n\nఫేర్ వెల్ అనగానే అందరికీ మొదట గుర్తొచ్చేది కాలేజీనే. ఇప్పుడంటే \"తడి కన్నులనే తుడిచిన నేస్తమా..\" లాంటి పాటలు ప్లే చేసేస్తూ, చాలా గ్రాండ్ గా వాళ్ళ వాళ్ళ ఎమోషన్స్ ని షేర్ చేసుకుంటున్నారు స్టూడెంట్స్. జూనియర్స్ కి సీనియర్స్ వెల్కం పార్టీ చేయడం, ఇందుకు ప్రతిగా జూనియర్స్, సీనియర్స్ కి ఫేర్ వెల్ ఇవ్వడం అనే సంప్రదాయం ఇప్పటికీ కొనసాగుతున్నట్టే ఉంది. కాకపొతే భవిష్యత్తుని గురించి లెక్చరర్లు ఇచ్చే బరువైన ఉపన్యాసాల లాంటి వాటికి భిన్నంగా, కొంచం సరదాగా సరదాగా జరుగుతున్నట్టున్నాయీ పార్టీలు.\n\nఉద్యోగం మారేటప్పుడో, బదిలీ అయినప్పుడో లేదా ఉద్యోగ పర్వం ముగిసినప్పుడో జరిగే ఫేర్ వెల్ అయితే ఒకేసారి భిన్నమైన అనుభూతులని అనుభవంలోకి తెచ్చేస్తుంది. అప్పటివరకూ తెర వెనుక రాజకీయాలు చేసిన సహోద్యోగులు, నిండు సభ సాక్షిగా మనంత మంచి వాళ్ళు లేరనీ, మనల్ని వాళ్ళెంతో మిస్సవుతారనీ చెప్పడం వింటుంటే ఎవరికైనా ఏమనిపిస్తుంది? మనసుకవి ఆత్రేయ \'పోయినోళ్ళందరూ మంచోళ్ళు\' అని సూత్రీకరించేశారు. పోయిన వాళ్ళ గురించి ఎవరూ చెడుగా మాట్లాడరు. ఇదో సంప్రదాయం. అలాగే ఫేర్ వెల్ ఎవరికైతే జరుగుతోందో, వాళ్ళని గురించి కూడా ఒక్క చెడ్డ మాట వినపడదు.\n\nఅందువల్లే ఫేర్ వెల్ స్పీచిలు వింటుంటే \'ఇదంతా నిజమేనా?\' అన్న సందేహం ప్రతి ఒక్కరికీ కలిగి తీరుతుంది. నేను హైస్కూల్లో ఉండగా, చండశాసనుడిగా పేరు తెచ్చుకున్న ఒక మేష్టారు రిటైరయ్యారు. ఆయనకి ఆవేళ సన్మానం. ఓ పక్క ఏర్పాట్లు జరుగుతూ ఉండగానే, పిల్లలు అల్లరి చేయకుండా పాటల కార్యక్రమం పెట్టారు. స్థానిక ఔత్సాహిక గాయకుడు ఉత్సాహంగా స్టేజీ ఎక్కి \"భలే మంచి రోజు.. పసందైన రోజు..\" అని పాటందుకోగానే మా ఆనందానికి పట్టపగ్గాల్లేవు. మేష్టార్లు చాలా కష్టపడి మమ్మల్ని అదుపులో పెట్టారు. చాలా మంది పిల్లలు వన్స్ మోర్ అని అరిచినా, మేష్టార్లు వీలు కాదనేశారు.\n\nమనల్ని చూడవచ్చి తిరిగి వెళ్తున్న బంధుమిత్రులకీ, దూర ప్రయాణం చేస్తున్న దగ్గరి వాళ్ళకీ ఇచ్చే ఫేర్ వెల్ మరో రకం. బస్ స్టాండ్, రైల్వే స్టేషన్, ఏర్పోర్ట్లు ఇందుకు వేదికలు. తెచ్చి పెట్టుకునే గాంభీర్యాలు, అవి కరిగిపోయే క్షణాలు వీటన్నింటికీ నిశ్శబ్ద సాక్షులు మన బస్సులూ, రైళ్ళూ, విమానాలూను. ఎనిమిదేళ్ళ క్రితం ఒక మిత్రుడికి సెండాఫ్ ఇవ్వడానికి రైల్వే స్టేషన్కి వెళ్ళినప్పుడు, అక్కడ దొర్లిన సంభాషణలో తను నాకు రికమెండ్ చేసిన పుస్తకం గొల్లపూడి మారుతీరావు \'సాయంకాలమైంది.\' చాలా కాలం క్రితమే ఎన్ని సార్లు చదివానో లెక్క పెట్టడం మానేసిన ఈ పుస్తకాన్ని తిరగేసిన ప్రతిసారీ ఆనాటి దృశ్యం కళ్ళ ముందు మెదులుతూ ఉంటుంది నాకు.\n\nపెళ్లి జరిగాక అమ్మాయిని అత్తవారింటికి పంపించే దృశ్యం, అమ్మాయి సంబంధీకులని మాత్రమే కాదు, చూసే ప్రతి ఒక్కరినీ కూడా కదిలిస్తుంది. \"ఆ క్షణంలో, వచ్చే జన్మంటూ ఉంటే ఆడపిల్లగా పుట్టించకు దేవుడా అని మనసులో దండం పెట్టుకున్నాను\" అని నా సర్కిల్లో చాలామందే అన్నారు నాతో. అప్పటి వరకూ ఆడ పెళ్లి వాళ్ళు, మగ పెళ్లి వాళ్ళుగా విడిపోయిన రెండు గ్రూపులూ ఒక్కటైపోయే సందర్భమది. పిల్లల్ని మొదటిసారి, మొదటిరోజు బడికి పంపించే సందర్భమూ ఇలాంటిదే. \'ఆకాశమంత..\' సినిమా చూసినప్పుడు, \'ఎమోషన్స్ ని చాలా బాగా పట్టుకున్నాడు కదూ\' అంటూ మెచ్చుకున్నాను, దర్శకుడు రాధామోహన్ ని. జీవితంలో ఎన్నో సందర్భాల్లో, ఎన్నోసార్లు ఎదురయ్యేదే అయినా, ఎదురైన ప్రతిసారీ కొత్తగా అనిపించే సందర్భం ఈ ఫేర్ వెల్. కాదంటారా? \n',general
'క్రెడిట్ రేటింగ్ సంస్ధలు ఆర్ధిక పరిణామాలను అధారం చేసుకుని మాత్రమే రేటింగ్ ఇవ్వవలసి ఉండగా, రాజకీయ పరిస్ధితుల ఆధారంగా కూడా క్రెడిట్ రేటింగ్ ఇవ్వడం ప్రారంభించినట్లుంది. ఎడతెగని రాజకీయ సంక్షోభం రీత్యా జపాన్ క్రెడిట్ రేటింగ్ ను ఒక మెట్టు తగ్గించింది. జపాన్ లో గత ఐదు సంవత్సరాలలో ఐదుగురు ప్రధానులు పని చేశారు. ఇప్పటి ప్రధాని కూడా ఆగస్టు నెలాఖరుకు పదవు నుండి తప్పుకోబోతున్నాడు. భూకంపం, సునామీలకు సమర్ధవంతంగా, వేగంగా స్పందించడంలో విఫలమైనాడని అందరూ భావిస్తుండడంతో ప్రధాని నవోటు పదవినుండి తప్పుకుంటున్నాడు. కొత్త (ఏడవ) ప్రధాని ఎన్నికకు ఇంకా ఐదు రోజులే ఉన్నప్పటికీ ఇంకా ప్రధాని పదవిని ఎవరు అధిష్టించవలసిందీ తేల్చుకోలేదు. ఈ నేపధ్యంలోనే మూడీస్ సంస్ధ గత మే నెలలో హెచ్చరించినట్లుగానే, జపాన్ క్రెడిట్ రేటింగ్ ను ఒక మెట్టు కిందికి అంటే Aa2 నుండి Aa3 కి తగ్గించింది.\n\n2009 నుండీ అప్పు పేరుకుంటూ వచ్చిందనీ పదే పదే ప్రధానులు మారడం వలన సమర్ధవంతమైన ఆర్ధిక వ్యూహాలు పన్నడానికి అవకాశాలు లేకుండా పోయిందని మూడీస్ తెలిపింది. ప్రధాని నవోటో కాన్ జపాన్‌ను పెద్ద ఎత్తున నష్టపరిచిన భూకంపం, సునామీలను ఎదుర్కోవడంలో వేగంగా స్పందించలేదని ఆరోపణలు ఎదుర్కొన్నాడు. సునామీలో దెబ్బతిన్న ఫుకుషిమా అణు ప్రమాదం అనంతరం రేడియేషన్ లీకేజీని అరికట్టడంలో సైతం విఫలమైనాడని జపాన్ దేశస్ధులు భావిస్తున్నారు. రేడియేషన్ ప్రమాదం వలన ప్రతికూల ప్రభావాలు ఎదుర్కొనే ప్రజల కోసం కాకుండా అణు కంపెనీ ప్రయోజనం కోసం లోపాయకారిగా పని చేశాడని ఆరోపణలు ఎదుర్కొంటున్నాడు. రేడియేషన్ విడుదలకి సంబంధించి ఎప్పటీకప్పుడు వాస్తవాలను వెల్లడించడంలో కూడా విఫలమైనాడని జపనీయులు ఆగ్రహం వ్యక్తం చేశారు. ఈ నేపధ్యంలో రాజీనామా చేయనున్న ఆరవ ప్రధానిగా నవోటో కాన్ మిగలనున్నాడు.\n\nజపాన్ రేటింగ్ తగ్గుదలపట్ల మార్కెట్లు పెద్దగా స్పందించలేదు. సునామీ, అణు ప్రమాదం అనంతరం రిసెషన్ లోకి జారిపోయిన జపాన్ రేటింగ్ తగ్గడం మామూలే అన్నట్లుగా మార్కెట్లు ఉండిపోయాయి. ఈ నెల ప్రారంభంలో అమెరికా క్రెడిట్ రేటింగ్ ను AAA నుండి ఒకమెట్టు తగ్గించి ఎస్&పి సంచలన సృష్టించిన సంగతి తెలిసిందే. దాని ఫలితంగానో ఏమో కానీ ఎస్&పి కి సి.ఇ.ఓ గా పని చేస్తూ వచ్చిన భారత సంతతికి చెందిన దేవన్ శర్మ బుధవారం రాజీనామా చేయనున్నాడు. దాదాపు విశ్లేషకులంతా అమెరికా ఆర్ధిక వ్యవస్ధపై ఒక నిజాన్ని చెప్పినందుకే దేవన్ శర్మ ను బలి తీసుకున్నారని భావిస్తున్నారు.\n\nమూడీస్ రేటింగ్ వ్యవస్ధలో ప్రస్తుతం జపాన్ కి కేటాయించిన రేటింగ్, అత్యుత్తమ రేటింగ్ కంటే మూడు మెట్లు దిగువన ఉంది. చైనా రేటింగ్ దీనితో సమానంగా ఉండగా, ఇటలీ, స్పెయిన్ ల రేటింగ్ కు ఒక మెట్టు దిగువన ఉండడం విశేషం. జపాన్ తన AAA రేటింగ్‌ను 1998 లో కోల్పోయింది. దీర్ఘకాలం పాటు డిఫ్లేషన్ (ప్రతిద్రవ్యోల్బణం) లో జపాన్ ఆర్ధిక వ్యవస్ధ కూరుకు పోవడంతో జపాన్ అత్యున్నత రేటింగ్ ను మూడీస్ తగ్గించింది. గత జూన నెలలో మూడీస్ సంస్ధ ఇటలీ క్రెడిట్ రేటింగ్ ను తగ్గించే అవకాశం ఉందని హెచ్చరించింది. జపాన్ రేటింగ్ ఒక మెట్టుతగ్గినప్పటికీ ఇంకా అది హై గ్రేడ్ లలో ఒకటిగా పేరొందినదే. గత ఐదేళ్ళలో ప్రధానులు మారుతూ పోవడం వలన జపాన్ ప్రభుత్వం దీర్ఘకాలిక ఆర్ధిక, ఫిస్కల్ (కోశాగార) వ్యూహాలను ఆచరణీయ విధానాలలోకి మార్చలేకపోయిందని మూడీస్ తెలిపింది.\n\nజపాన్ అప్పు వార్షిక జిడిపి కంటే రెట్టింపు ఉంది. జపాన్ జిడిపి 5 ట్రిలియన్ డాలర్లు కాగా దాని అప్పు 10 ట్రిలియన్ డాలర్లకు దగ్గరగా ఉంది. ఇది అభివృద్ధి చెందిన దేశాలన్నింటితో పోలిస్తే చాలా ఎక్కువ. అణు ప్రమాదం దరిమిలా రేడియేషన్ లీకేజి వలన జపాన్ ఎగుమతులను చాలా దేశాలు నిలిపివేశాయి. దీనివలన జపాన్ ఆర్ధిక వ్యవస్ధ మాంద్యంలోకి వెళ్ళిపోయింది. ఫలితంగా ఆర్ధిక వృద్ధి మరింతగా దిగజారింది. అమ్మకం పన్నుని ఐదు శాతం నుండి పెంచుకుని బడ్జెట్ లోటుని తగ్గించుకోవాలని ఆర్ధిక పండితులు సూచిస్తున్నారు. అయితే ప్రధాని పదవికి పోటీపడుతున్న ఆర్ధిక మంత్రి నోడా అమ్మకం పన్ను కాకుండా ఇతర పన్నులను పెంచాలని సూచిస్తున్నాడు. జపాన్ లోటు అదుపులో ఉండాలంటే జిడిపి నామినల్ వృద్ధి కనీసం 3 శాతం ఉండాలని మూడీ తెలిపింది.\n\nఎస్&పి సంస్ధ జపాన్ రేటింగ్ ను గత జపాన్ లోనే AA- కి తగ్గించింది. ఇది ఎస్&పి రేటింగ్ లలో నాలుగవ స్ధానంలో ఉంటుంది\n',general
'అవినీతిని రూపుమాపాలని ప్రజలు కోరుతుంటే అతితెలివిపరులు లంచం ఇవ్వడం మానేస్తే అవినీతి అదే తగ్గుతుందని బుద్ధుడి లెవల్లో బోధిస్తారు. తెలుగు ఛానెళ్లలో ఒక ప్రకటన వస్తోంది. “అవినీతి నిర్మూలన మననుండే ప్రారంభిద్దాం” అని. అందులో లంచం ఇస్తుండబట్టే, తీసుకునే వాళ్ళున్నారని చూపిస్తున్నారు. ఆర్.టి.ఒ ఆఫీసుకి గానీ, రిజిస్ట్రార్ ఆఫీసుకి గానీ లేదా ట్రెజరీ ఆఫీసుకి గానీ పనికి వెళ్ళి నేను లంచం ఇవ్వను అంటే పనవుతుందా? నానుండే అవినీతి నిర్మూలన ప్రారంభించాలి అని శపధం చేసి లంచం ఇవ్వను గాక ఇవ్వను అంటే పనవుతుందా? లంచం ఇవ్వకుంటే రేషన్ కార్డు రాదు. వివిధ రకాల ధృవీకరణ పత్రాలు రావు. ఇంటి ప్లానుకు ఆమోదం రాదు. కొత్త ఇల్లు రిజిస్ట్రేషన్ జరగదు. ఇంక్రిమెంటు బిల్లు పడదు. ఇలా బోలెడన్ని రోజువారీ కార్యక్రమాలు జరగవు.\n\nపాలకులు తాము లక్షల కోట్ల రూపాయల అవినీతికి పాల్పడుతూ, తాము ప్రశ్నించబడకుండా ఉండడానికి తమ కింది అవినీతిని వదిలేస్తారు. అవినీతితో కోట్లు పోగేసుకున్నవారే ప్రభుత్వం, పోలీసులు, బ్యూరోక్రసీ, న్యాయ వ్యవస్ధ లతో కూడిన వ్యవస్ధలో ఆధిపత్యం వహిస్తుంటే అందులో భాగమైన కింది స్ధాయి అవినీతి నిర్మూలను మననుండే ప్రారంభం కావాలని హిత బోధలు చేయడం ఆచరణీయమేనా?\n',general
'ఒక్క క్షణం.. కేవలం ఓకే ఒక్క క్షణం.. ఒక్క మాట.. ఒకే ఒక్క మాట.. ఒక్క క్షణంలో విన్న ఒక చిన్న మాట ఒక జీవితాన్నే మార్చేయగలదు. విషాదంలో కూరుకు పోయిన ఓ మనిషిని ఎంతో ఆనందంగా జీవించేలా, జీవించే ప్రతి క్షణాన్నీ ఆస్వాదించేలా చేయగలదు. డాక్టర్ అజయ్ కుమార్ జీవితమే అందుకు ఉదాహరణ. లోకం తెలియని ఓ పసివాడిని గురించి అతని తాతగారు పవిత్ర పుణ్యక్షేత్రం కాశీలో గంగానది ఒడ్డున ఉన్న స్నాన ఘాట్లో చెప్పిన ఓ మాట, అజయ్ పేరునే కాదు, అతని జీవన గమనాన్నీ పూర్తిగా మార్చేసింది.\n\n\"ఈ సినిమాని ఒక పదేళ్ళ క్రితం నాకు ఆఫర్ చేస్తే నేను చేసి ఉండేవాడిని కాదు,\" తన కొత్త సినిమా, తెలుగు తమిళ ద్విభాషా చిత్రం \'180\' ప్రమోషన్లో భాగంగా హీరో సిద్ధార్ద్ ఓ ఇంటర్యూలో ఈ మాటలు చెప్పినప్పుడు \"ఇప్పుడు చేతిలో సినిమాలు లేవు కాబట్టి చేసి ఉంటాడు\" అని నవ్వుకున్నాను. కానీ, సినిమా ప్రోమోలు నాకు చాలా నచ్చాయి. ముఖ్యంగా ఫోటోగ్రఫీ, నేపధ్య సంగీతం. టాక్ తో నిమిత్తం లేకుండా సినిమా చూడాలని అనుకున్నాను. దానికి తోడు థియేటర్ దగ్గర కనిపిస్తున్న \'హౌస్ ఫుల్\' బోర్డు నా ఆసక్తిని మరింత పెంచింది. ఈ సినిమా నన్ను ఏమాత్రమూ నిరాశ పరచలేదు.\n\nకాశీలో గంగా నదిఒడ్డున ప్రారంభ సన్నివేశం. కాలుతున్న శవాలు, గంగ ఒడ్డున పిండ ప్రదానాలు.. ఓ గంభీర వాతావరణం. మృత్యువు నేపధ్యంగా వచ్చే సాహిత్యం అన్నా, సినిమాలన్నా నాకున్న ప్రత్యేకమైన ఆసక్తి కారణంగా కావొచ్చు, సినిమాలో లీనమైపోయాను. తాతగారి ఆధ్వర్యంలో తన తండ్రికి పిండ ప్రదానం చేస్తున్న ఓ ఐదేళ్ళ పిల్లాడితో పరిచయం అయ్యాక, అప్పటివరకూ గంబీరంగా ఉన్న హీరో సిద్ధార్ద్ ముఖం మీద చిరునవ్వు మొలిచింది. ఆ కుర్రాడు తన పేరు \'మనో\' అని చెప్పగానే, \"నేనుకూడా మనో కావొచ్చా?\" అని అతని నుంచి అనుమతి తీసుకుని హైదరాబాద్ బయలుదేరతాడు.\n\nహైదరాబాద్లో రిటైర్డ్ ప్రభుత్వోద్యోగి మూర్తి దంపతుల ఇంట్లో ఓ వాటాని, మూర్తి గారి బైకునీ ఆరు నెలల పాటు అద్దెకి తీసుకుంటాడు మనో. మిసెస్ మూర్తి (గీత) సంగీతం పాఠాలు చెబుతూ ఉంటుంది. పిల్లలకి \'రాధే రాధే\' కీర్తన నేర్పిస్తూ ఉండగా, మనో ఆగమనం. అతను చేసే పనులన్నీ వైవిధ్యంగానే ఉంటాయి. కూరగాయలమ్ముకునే ముసలమ్మకి తన బైక్ మీద లిఫ్ట్ ఇవ్వడం, పార్క్ లో శనగలు అమ్ముకునే కుర్రాడిని ఆటలకి పంపి, వాడి బదులు తను శనగలు అమ్మడం, పేపర్లు పంచే కుర్రాళ్ళతో కలిసి ఆడిపాడడం.. ఇలా.. ఈ క్రమంలోనే ఫోటో జర్నలిస్ట్ విద్య (\'అలా మొదలైంది\' ఫేం నిత్యామీనన్) కెమెరాలోనూ, కళ్ళలోనూ పడతాడు. అతని ఫోటోలు తను పనిచేసే \'భారత మిత్ర\' పత్రికలో ప్రచురిస్తుంది విద్య. (\'రంగం\' హీరో గుర్తొచ్చాడు నాకు).\n\nవిద్య తనంత తానుగా మనో ని పరిచయం చేసుకుని స్నేహం చేస్తుంది. చూస్తుండగానే అందరికీ చేరువ అయిపోతాడు మనో. ఉన్నట్టుండి ఆలోచనల్లోకి వెళ్లిపోవడం మినహా ఎప్పుడూ నవ్వుతూ, నవ్విస్త్తూ ఉండే మనో ని విద్య ప్రేమిస్తుంది. ప్రకటిస్తుంది కూడా. అతని నుంచి స్పందన ఉండదు. ఇంతలో ఆరునెలలు పూర్తవ్వడంతో ఇల్లు ఖాళీ చేసి బయలుదేరతాడు. అనూహ్యంగా విద్యని తీసుకుని అమెరికా వెళ్ళాల్సి వస్తుంది మనోకి. అది కూడా గతంలో తను పని చేసిన ఆస్పత్రికి. పాత మిత్రుడు కనిపించడంతో అప్పటివరకూ అప్పుడప్పుడూ మాత్రమే గుర్తొచ్చిన గతం, భయ పెట్టిన మృత్యువు ఇక అనుక్షణం వెంటాడడం మొదలు పెడతాయి. విద్య ప్రేమ-స్నేహితుడి నుంచి వచ్చిన ప్రతిపాదనల్లో మనోగా మారిన అజయ్ కుమార్ ఎటువైపు మొగ్గాడన్నది ముగింపు.\n\nఇది అనుభూతి ప్రధానమైన సినిమా. ప్రధమార్ధంలో హీరో చాలా ఎక్కువ సరదాగా ఉండడాన్ని బట్టే ఏదో బలమైన ఫ్లాష్ బ్యాక్ ఉంటుందని ఊహించాను. ఇక, నాకు ప్రోమోల్లో నచ్చిన ఫోటోగ్రఫీ (కేటీ బాల సుబ్రమణియం), సంగీతం నన్ను ఏమాత్రం నిరాశ పరచలేదు. ఫొటోగ్రఫీలో చాలా సన్నివేశాలు గ్రీటింగ్ కార్డులని తలపించాయి. లొకేషన్లు చాలా చక్కగా కుదిరాయి. అజయ్-రేణూ (ప్రియా ఆనంద్) ల మధ్య రొమాన్స్ ని చాలా చక్కగా చిత్రీకరించారు. శరత్ సంగీతం వినగానే, ఇతను ఇంతకు ముందే తెలుసు అనిపించింది. \'కలవరమాయే మదిలో\' కి సంగీతం అందించిన శరత్ వాసుదేవన్ అని తర్వాత తెలిసింది.\n\nక్లాసికల్ టచ్ తో సాగిన సంగీతం. పాటలన్నీ ఆకట్టుకున్నా, బాగా నచ్చింది శరత్ పాడిన \'మూన్నాళ్ళే నీకీ లోకంలో..\' చెవితో పాటు కంటికీ ఇంపుగా అనిపించిన పాటలు \'నిన్న లేని..\' ...\'నీ మాటలో..\' దర్శకుడు జయేంద్ర కి ఇది తొలి సినిమా. మొదటి సగంతో పోల్చినప్పుడు రెండో సగాన్ని కొంచం సాగదీసినట్టుగా అనిపించింది. చిత్రీకరణలో వైవిధ్యం చూపడానికి ప్రయత్నించడం అభినందించాల్సిన విషయం. క్లైమాక్స్ కి ముందు సన్నివేశంలో మణిరత్నం \'గీతాంజలి\' ని గుర్తు చేశాడు. నటనపరంగా, సిద్ధార్ద్ కి దొరికింది మంచి పాత్ర, గత సినిమాలతో పోల్చినప్పుడు బాగా చేశాడు కూడా. నాయిక లిద్దరిలోనూ విద్యగా చేసిన నిత్యమీనన్ ని కొంచం ఎక్కువ మార్కులు పడతాయి. ప్రియా ఆనంద్ ఎందుకోగానీ సిద్ధార్ద్ కన్నా పెద్దదానిలాగా అనిపించింది, చాలాచోట్ల.\n\nడబ్బింగ్ సినిమా కావడం కొంచం ఇబ్బంది పెట్టిన విషయం. చెన్నైని హైదరాబాద్ అనుకోవాల్సి రావడం లాంటివి కొంచం సరిపెట్టుకోవాలి. సత్యం సినిమా, అఘల్ ఫిల్మ్స్ సంయుక్తంగా నిర్మించాయి. పత్రికా సంపాదకుడిగా ఎమ్మెస్ నారాయణ, రేణు తండ్రిగా తనికెళ్ళ భరణిలవి పెద్దగా ప్రాధాన్యత లేని పాత్రలు. కేవలం తెలుగు నేటివిటీ చూపించడంకోసం తీసుకున్నట్టున్నారు. వనమాలి పాటలూ, ఉమర్జీ అనురాధ సంభాషణలూ బాగున్నాయి, కథకి తగ్గట్టుగా. పబ్లిసిటీలో పోస్టర్ల మీద \'ఈ వయసిక రాదు\' అని సబ్ టైటిల్ వేస్తున్నారు కానీ, థియేటర్లో ఇది కనిపించలేదు. సినిమా కథకి అంతగా అతకలేదు కూడా. ఈమధ్య కాలంలో థియేటర్లో వరుసగా చూసిన మూడో డబ్బింగ్ సినిమా ఇది. టైటిల్ కి అర్ధం ఏమై ఉంటుందా అని ఆలోచిస్తున్నాను. \n',general
'ఆకలి దంచేస్తోంది. ఫ్రిజ్ తీసి చూస్తే అచ్చం అయ్యవారి నట్టిల్లులాగా ఉంది. \"మర్చిపోకుండా కూరలు తెచ్చుకోండి\" ఇల్లాలి మాటలు జ్ఞాపకం వచ్చాయి. ఏం చేస్తాం, టూ లేట్. మామూలుగా అయితే రాత్రి భోజనం పెద్ద సమస్య కాదు. ఉపద్రవాలేవీ రావు కాబట్టి ఏదో ఒక ద్రవం తాగి నిద్రపోవచ్చు. కానైతే ఇవాళ ఉదయం నుంచీ భోజనం లేదు. రాత్రైనా నాలుగు మెతుకులు నోట్లో వేసుకోక పోతే కష్టం. ఆకలి వేసే కేకలకి, నాలో నిద్రపోతున్న నలుడు నిద్ర లేచాడు. పట్టు వదలకుండా ఫ్రిజ్ వెతికితే, నాలుగే నాలుగు బీన్స్, ఒకే ఒక్కొక్క కేరట్, టమాటా కనబడ్డాయి. ఉల్లిపాయల బుట్టలో ఓ ఉల్లిపాయతో పాటు, ఓ బంగాళా దుంప కూడా దర్శనమిచ్చింది. పచ్చిమిర్చీ, కొత్తిమీరా మాత్రం బుట్టెడు బుట్టెడు ఉన్నాయి.\n\nఓ స్టవ్ మీద కుక్కర్ పెట్టేసి, రెండో స్టవ్ మీద బాండీ పెట్టాను. వంట ముందుగా ప్లాన్ చేయకుండా అప్పటికప్పుడు చేసేయడం నా అలవాటు. బాండీ లో కొంచం నూనె పోసి, ఉల్లిపాయ, కేరట్, బంగాళాదుంప, బీన్స్ లతో పాటు రెండు పచ్చి మిరపకాయలని చకచకా తరిగేశాను. ఉప్మా పోపులాంటి పోపు వేసేసి, తరిగిన కూర ముక్కల్ని ఒక్కొక్కటిగా దించేసి, మూత పెట్టేసి వచ్చి కంప్యూటర్ ముందు కూర్చున్నాను. \'కొత్తావకాయ..ఘాటుగా\' బ్లాగులో \'ప్రేమలో నేను-అరడజను సార్లు\' టపా కనిపించగానే కూరలు తరిగినట్టే, చకచకా చదవడం మొదలు పెట్టేశాను. ఎనభైల్లో వచ్చిన యండమూరి నవలల భాషలో చెప్పాలంటే నేనెంత తప్పు చేస్తున్నానో ఆ క్షణంలో నాకు తెలీదు.\n\nఇంతకుముందోసారి రాధాకృష్ణుల ప్రేమ గురించి మాంచి టపా రాశారు కదా, అలాగే ప్రేమ గురించి అయి ఉంటుందని అపార్ధం చేసుకుంటూ చదవడం మొదలెట్టగానే తెలిసిపోయింది, ఇది ఇంకో రకం ప్రేమని. ఈవిడ టపాలతో సమస్య ఏమిటంటే, ఓ సారి చదవడం మొదలు పెట్టాక, మళ్ళీ ఇంకోసారొచ్చి చదువుదాంలే అనిపించదు, వెంటనే పూర్తి చేసేయాల్సిందే. \"పెనం మీద నుంచి నూనె పూసుకొని పొంగి ఆవిరి వదులుతూ ఘుమఘుమలాడే చపాతీ సరాసరి ప్లేట్లోకి దూకు\"తున్న సమయంలోనే ఆవిడకి ఏమాత్రం ఇష్టం లేని వంటింట్లోనుంచి ఏదో వాసన తగిలింది. ఆ వాసన నా వంటింట్లోనుంచి అని అర్ధమైన మరుక్షణం, ఒక్క పరుగందుకున్నాను.\n\nబాండీలో కూర మాడుదామా అనుకుంటోంది. కదిపి, కాసిన్ని నీళ్ళు పోసి మూతపెట్టి, మళ్ళీ బ్లాగులోకి వచ్చా. అసలు కొత్తావకాయ పేరేమిటో అనుకుంటూ ఉండగానే \'గంగాబొండం\' కూడా ఉందిగా అని గుర్తొచ్చి, నవ్వొచ్చేసింది. ఇన్నాళ్ళూ నోబెల్ శాంతి బహుమతికి అన్ని అర్హతలూ ఉన్న వాళ్ళ నాన్నగారినే మనసులో మెచ్చుకుంటూ ఉన్నాను కానీ, పనసపొట్టు కూర చేయడంలో రాజగోపాల్ మావయ్య ప్రతిభ చదువుతూ ఉండగా ఆయనక్కూడా వీరతాడు వేసేయాల్సిందే అని నిర్ణయించేసుకున్నాను. \"తింటున్నంత సేపు ప్రపంచం ఇంద్రధనుస్సు మీద ఊయలలూగడం\" దగ్గరికి వచ్చేసరికి వంటగది మళ్ళీ పిల్చింది. అబ్బా.. మల్టీ టాస్కింగ్. మిగిలిన ముక్కలు ఉడికినట్టే ఉన్నాయి కానీ, బీన్సూ, బంగాళాదుంపా కొత్తల్లుళ్ళలా బెట్టు చేస్తున్నాయి.\n\n\'అబ్బా.. నాలుగు వంకాయలున్నా బాగుండేది.. సులువుగా కూరో, వేపుడో అయిపోయేది\' అనుకుంటూ బాండీలో మరి కాసిని నీళ్ళు పోసి, బ్లాగు దగ్గరికి వచ్చేశా.. విజీనారం ఆడపడుచూ, పసలపూడి కోడలూ అయినటువంటి శ్రీమతి కొత్తావకాయగారు ఏ టాపిక్కైనా ఎంత అలవోకగా రాసేస్తారో కదా అనుకుంటూ. అసలే బ్లాగురాసే విషయంలో మా ఇద్దరి అభిప్రాయాలూ అచ్చంగా ఒకటే కూడాను. ఇటాలియన్ పీజా గురించి కూడా చదివేసి, వ్యాఖ్య రాసి పోస్ట్ చేయగానే మళ్ళీ నా కూర గుర్తొచ్చింది. ఓ సారి కదిపి, కొంచం ఖోపంగా ఉప్పేశా. రుచి చూడబోతే కళ్ళు తడయ్యాయి. ఈ టపా చదివినప్పుడు అయిన తడి లాంటిది కాదు, కూర వేడి మరియు కొంచం ఖారం ఎక్కువ అవ్వడం వల్ల కలిగిన చెమ్మ.\n\n\'ఈ వంట అనవసరంగా పెట్టుకున్నా. కొంచం కాఫీ తాగి పడుకుంటే సరిపోయేది\' అనుకున్నాను, గరం మసాలా పొడి, పంచదార లాంటివి ఎన్ని కలిపినా కూర రుచి బాగు పడక పోగా మరికొంచం క్షీణించినప్పుడు. కుక్కర్లో మల్లెపువ్వులా తెల్లగా ఉడికిన అన్నాన్ని విడిచిపెట్ట బుద్ధి కాక, ఇల్లాలికి ఫోన్ చేసి \"కొత్తావకాయ ఎక్కడుందీ?\" అని హడావిడిగా అడిగాను, అటు నుంచి మరి ప్రశ్నలకి తావు లేకుండా. అడ్రస్ దొరగ్గానే టక్కున ఫోన్ పెట్టేసి, బుజ్జి జాడీని పట్టేశా. నేనొండుకున్న కూర నాకేసి జాలిగా చూస్తుండగా, వేడన్నంలో నేను కలుపుకున్న కొత్తావకాయని చూసీ చూడగానే మళ్ళీ నాక్కలిగిన ఆశ్చర్యార్ధకం ఒక్కటే.. \"ఈ అక్షరాలు నా చెలికత్తెలు\" అని ఎంత చక్కగా చెప్పుకోగలిగారో కదా! అని.\n',general
'\nఅన్నా హజారే అవినీతికి వ్యతిరేకంగా చేపట్టిన నిరాహార దీక్ష ఇటీవలి కాలంలో మరే ఉద్యమమూ కలిగించనంత ప్రభావం ప్రసరించింది. ఆయన ఏ పార్టీకి చెందిన వారు కాకపోవడం వల్ల అందరూ బలపర్చే అవకాశం ఏర్పడింది. ఆ పైన అవివేకంగా అప్రజాస్వామికంగా అరెస్టు చేసిన మన్మోహన్‌ ప్రభుత్వ చర్య కూడా అందరికీ ఆగ్రహం తెప్పించింది. కేవలం ఆయనకే గాక ప్రజాస్వామ్య హక్కులు కోరేవారందరికీ సవాలుగా అనిపించింది.మొదటి సారి దీక్ష సందర్భంలో హజారే దీక్ష హజార్‌ సవాళ్లు అని రాసిన ఈ బ్లాగు రచయిత కూడా ఈ తేడాను గమనించాడు. అయితే ప్రజాగ్రహం ప్రతిపక్షాల ఒత్తిడి కారణంగా అన్నాను వదలిపెట్టి ఆయన రామ్‌లీలా మైదానంలో దీక్ష చేసుకోవడాన్ని అనుమతించిన తర్వాతనే ఆయనపై విమర్శలు పెరగడం\nవిశేషం. అవినీతి వ్యతిరేకత అంటూ సరళీకరణ విధానాలు కార్పొరేట్‌ కాలుష్యం గురించి ప్రస్తావించకపోవడంపై వామపక్షాలు గాని విమర్శించడం గతసారి జరిగింది. అలాగే ఆయనను దీక్ష విరమించగానే మోడీని కీర్తించడం, ఈ సారి అమెరికా ఆయనకు వత్తాసుగా రావడం కూడా విమర్శలకు దారి తీశాయి. అయితే దీక్ష మొదలైన తర్వాత మన్మోహన్‌ ప్రభుత్వం దీక్షకు ముందే మొదలుపెట్టిన దాడి నిర్బంధం అన్నాను జాతీయ హీరోను చేశాయి. ఇన్నిటి తర్వాత ఆయన చుట్టూ ఏర్పడిన ఆరాధక బృందం తీరు తెన్నులు విమర్శల వర్షానికి దారి తీశాయి. అన్నా నే ఇండియా అని కీర్తించిన కిరణ్‌బేడీ మాటలను ఖండిస్తూ హిందూ సంపాదకీయమే రాసింది. స్వచ్చంద సంస్థలకే చెందిన అరుణా రారు, అరుంధతీ రారు, వంటి వారు కూడా ఈ ధోరణి మంచిది కాదని బహిరంగంగా ధ్వజమెత్తారు. ఆరెస్సెస్‌ ప్రత్యక్ష పరోక్ష పాత్ర కొన్ని విమర్శలకు కారణమైతే తన ముసాయిదా(జన లోక్‌పాల్‌)పైనే ఆగష్టు 30 లోగానే చర్చ పూర్తి కావాలని అన్నా బృందం షరతు విధించడాన్ని ప్రభుత్వ ప్రతిపక్షాలు కూడా ఆచరణ యోగ్యం కాదని చెప్పక తప్పలేదు.అఖిలపక్షంలోనూ అదే భావన వచ్చినట్టు కనిపిస్తుంది. అన్నా బృందం ముసాయిదాతో సహా అన్ని సూచనలూ చర్చించవచ్చు గాని అది పార్లమెంటులో జరగాలి. రాజకీయ పార్టీలే చొరవ తీసుకోవాలి.స్వచ్చంద సేవకులు సంస్థల పాత్ర ఎక్కడో ఒక చోట పరిమితమై పోతుంది. రాజకీయ వేత్తలు మంచివారు కాదనుకుని వ్యక్తులకు తాళాలు అప్పగిస్తే వారు చాలా ఉత్తమంగా వుంటారనడానికి భరోసా ఏమీ లేదు. కనక రాజ్యాంగ బద్దమైన ఏర్పాటును నమ్ముకోవడమే ఉత్తమం.అన్నా నిరాహారదీక్ష ఆ క్రమాన్ని వేగవంతం చేసిందనడం నిస్సందేహం.అయితే అవాస్తవికంగా వ్యవహరిస్తే మొదటికే మోసం రావచ్చు. పట్టణ మధ్య తరగతి విద్యాధికులకే పరిమితమైన తమ ఆందోళన స్వభావాన్ని కూడా వారు అర్థం చేసుకోవాలి. అన్నాకు అభినందనలు తెల్పుతూనే ఈ అంశాలను కూడా పరిశీలించాలని చెప్పవలసి వస్తున్నది.ఇందుకు సంబంధించిన మరిన్ని వివరాలు వీలు వెంట చూద్దాం.\n',general
'ఏరా బాబూ.. మెలిక శ కీ, కుంటి స కీ తేడా తెలియకపోతే ఎలాగరా నీకూ?\" చెవి మెలేస్తూ తాతయ్య అడిగిన ప్రశ్న ఇది. నా బాలశిక్ష చదువు సాగుతున్న రోజులు. తాతయ్య ప్రశ్న నోటితో అడుగుతారు. జవాబు నేను పలక మీద రాయాలి. \"శ్రీరాముడి భార్య పేరు ఏమిటి?\" నేను \'శీత\' అని రాశాను, హుషారుగా. \"వర్షాకాలం తర్వాత ఏ కాలం వస్తుంది?\" తెలిసిన ప్రశ్నే కావడంతో నాలో హుషారు ద్విగుణీకృతం అయ్యింది. \'సీతాకాలం\' అని రాసేశా. నేను రాసిన పది జవాబుల్లోనూ ఈ రెండే తప్పులు.\n\nఅదిగో అప్పుడు విన్నాను ఈ మెలిక శ, కుంటి స గురించి. \'మెలిక శ\' అనే మాట వినగానే భలేగా నచ్చేసింది. ఎందుకో కానీ, \'కుంటి స\' అస్సలు నచ్చలేదు. \'కుంటేమిటీ?\' అనుకున్నాను కానీ, పైకనలేదు. మొత్తానికి ఈరెండు అక్షరాలతో వచ్చే పదాలు మళ్ళీ మళ్ళీ రాయించీ రాయించీ ఏ అక్షరం ఎక్కడ వాడాలో బాగా అర్ధమయ్యేలా చేసేశారు తాతయ్య. ఎంత గట్టి పునాది అంటే, ఇంక మళ్ళీ వెనక్కి తిరిగే పని లేకపోయింది దాదాపుగా.\n\nచాలామంది పిల్లలు హైస్కూలుకి వచ్చేసినా ఈ \'శ\' \'స\' లతో కుస్తీలు పడుతూనే ఉంటారన్న సంగతి నేను హైస్కూల్లో ప్రవేశిస్తేనే కానీ తెలియలేదు. అక్కడ మా మేష్టారు మెలిక, కుంటి అనకుండా \'సీత స\' \'శకుంతల శ\' అని చెప్పారు. ఇదేదో చాలా బాగుందనిపించింది నాకు. చక్కగా సీతనీ, శకుంతలనీ గుర్తు పెట్టుకుంటే చాలు. పైగా అవేమీ మరిచిపోగలిగే పేర్లు కాదు, రామాయణం, శాకుంతలం అప్పటికే చాలాసార్లు విని ఉండడం వల్ల.\n\nకాకపొతే ఒక కొత్త సమస్య వచ్చింది. కొందరు మేష్టర్లు మెలిక శ - అదే శకుంతల శ - ని \'ష\' అని పలికేవాళ్ళు. ఉదాహరణకి, శాంతి ని షాంతి అని. (మొన్నామధ్య జానారెడ్డి హోం మంత్రిగా ఉండగా ఆయన ఒక్కసారి కూడా శాంతిభద్రతలు అనలేదు, ఎప్పుడూ షాంతిభద్రతలే! ఉచ్చారణ దోషాల గురించి యధాశక్తి ఉపన్యసించే ఎస్పీ బాలూ కూడా చాలాసార్లు శ,ష ల భేదం పాటించకపోవడం విషాదం) ఇలాంటి గండాలన్నీ దాటుకుని కొంచం పెద్ద క్లాసుల్లోకి వెళ్లి నోట్సులు విస్తారంగా రాయడం మొదలు పెట్టాక కొన్ని కొన్ని అక్షరాలు బాగా అందంగా కనిపించడం మొదలు పెట్టాయి.\n\nఅప్పటికే ఖాళీ ఉన్నప్పుడల్లా కాసిని గీతలు గీసి, వాటికి బొమ్మలని పేరు పెట్టుకుని ఆనందించే అలవాటు ఉండడం వల్ల, కొన్నిఅక్షరాలని చూస్తుంటే బొమ్మలే జ్ఞాపకం వచ్చేవి. కొన్నాళ్ళకి నాకు తెలిసిందేమిటంటే, శకుంతల శ తో సహా మెలికలున్న అక్షరాలంటే నాకు ప్రత్యేకమైన ఇష్టం అని. చాలామంది త రాయాలంటే, ల రాసి పైన కొమ్మిచ్చి, మళ్ళీ వచ్చి పొట్టలో సున్నా పెడతారు. నేనేమో సున్నాతో మొదలుపెట్టి, రెండో సున్నా అలవోకగా చుట్టేసి, తలకట్టు పెట్టేసే వాడిని.\n\nరాయగా రాయగా, పొట్టలో పెట్టే సున్నాని సన్నగా చేసేయడం అలవడింది. ఇలాగే మరి కొన్ని అక్షరాలు రాయడంలో కూడా కాసిన్ని సుళువులు పట్టుబడడంతో మేష్టారు నోట్సు చెప్పేటప్పుడు అదే వాక్యాన్ని రెండోసారి చెప్పేవరకూ ఆగకుండా, మొదటిసారే రాయడం పూర్తి చేసేసేవాడిని. కొందరు మిత్రులకి ఇది చాలా ఆశ్చర్యం కలిగించి, ఖాళీ పీరియడ్లో నాకు రాత పరీక్ష పెట్టి, సదరు సుళువులు నేర్చుకునే ప్రయత్నాలు చేసేవాళ్ళు. తలకట్లు పెద్దవిగా ఇవ్వడం, అక్షరాలు వాల్చి రాయడం, పెన్ను నొక్కి పట్టి రాయడం, తేలిక చేసి రాయడం.. అబ్బో ఎన్ని ప్రయోగాలో.\n\nకాలేజీలో కూడా ఈ శ, స లు వదలలేదు. ఓసారి అనుకోకుండా, ఒక మిత్రుడి నోట్సు చూసి, ఈ శ, స లని సరిచేయడం కోసం \"ఇక్కడ సీత స కాదు, శకుంతల శ ఉండాలి\" అన్నాను. సంభాషణ భాష గురించి కాక, కాలేజీలో సీత గురించీ, శకుంతల గురించీ జరిగిందని ప్రత్యేకంగా చెప్పాలా? మెలికలున్న అక్షరాల మీద నా ఇష్టం మాత్రం కొనసాగింది. అ, ల, త లాంటి అక్షరాలని సున్నాతోనే మొదలు పెట్టక్కర్లేదని కనిపెట్టా. ఇప్పుడిప్పుడు సంతకం చేయడం తప్ప, కాగితం మీద రాసే పని ఉండడం లేదు. అందులోనూ తెలుగు రాసే పని అసలే లేదు. నా చేతిరాత ఎలా ఉందో ఏమిటో...\n',general
'ఇంటికన్నా గుడి పదిలం\' అని ఎవరన్నారో, ఎందుకన్నారో నాకు తెలీదు కానీ, గుడికి దగ్గరగా ఇల్లు ఉండడం మాత్రం అన్ని వేళలా పదిలం కాదు. ముఖ్యంగా మనకి ఇంట్లో పనులున్నప్పుడో, ఒంట్లో బాగోనప్పుడో గుళ్ళో పెద్ద ఎత్తున భజనల్లాంటి ఆధ్యాత్మిక కార్యక్రమాలు జరుగుతూ ఉంటే మాత్రం \'ఎక్కడికన్నా పారిపోతే బాగుండు\' అనిపిస్తుంది. కానీ ఇంటినుంచి, ఇంటిళ్ళపాదీ పారిపోవడం అనేది ఎల్లవేళలా ఆచరణ సాధ్యం కాదు కాక కాదు.\n\nనా అదృష్టం ఏమిటో కానీ, పుట్టి పెరిగిన ఇల్లు మొదలు ఇప్పుడుంటున్న ఇల్లు వరకూ నేను పాదం మోపిన చాలా ఇళ్ళు గుడికి దగ్గరగా ఉన్నవే. ఈ ఆధ్యాత్మిక వాతావరణం చాలా వరకూ అలవాటైపోయినా, అప్పుడప్పుడూ చుట్టూ ఉండే భక్తుల యొక్క భక్తి శృతి మించి రాగాన పడ్డప్పుడు మాత్రం అసహనం కలుగుతూ ఉంటుంది. కానీ ఎవర్నీ ఏమీ అనలేని పరిస్థితి. దైవ భక్తి అనేది చాలా సున్నితమైన విషయం మరి. ఈ కారణానికి ఓపిక పడుతూ ఉండాలి.\n\nఇంటికి దగ్గరగా గుడి ఉండడం లేదా గుడి దగ్గర ఇల్లు ఉండడం వల్ల చాలానే ప్రయోజనాలు ఉన్నాయి. ఎవరికైనా ఇంటి ఎడ్రస్ చెప్పడం బహు సుళువు. గుడి ఓ బ్రహ్మాండమైన లాండ్ మార్క్ కాబట్టి, ఎవరూ చిరునామా పట్టుకోలేక పోవడం అనే సమస్య ఉండదు. అలాగే, ఎప్పుడన్నా గుడికి వెళ్లాలని అనిపించినప్పుడు ప్రత్యేకించి ప్రయాణం కానక్కర్లేదు. మనకి మనంగా ఎలాంటి ప్రయత్నమూ చేయనప్పటికీ గుడికివచ్చే భక్తులతో పరిచయాలేర్పడి సర్కిల్ కొంచం విస్తరిస్తుంది.\n\nచిన్నప్పుడు మా ఇంటి దగ్గర ఉన్న శివాలయంలో ఏటా ఉగాదికి పెద్ద ఎత్తున ఉత్సవాలు జరిగేవి. వారం రోజుల పాటు బోల్డన్ని సాంస్కృతిక కార్యక్రమాలు. ఊరంతా అక్కడే ఉండేది. చిన్న క్లాసుల్లో ఉండగా సరదాగానే గడిచినా, కొంచం పెద్ద క్లాసులకి వచ్చేసరికి సమస్యలు మొదలు. సరిగ్గా అదే సమయంలో వార్షిక పరిక్షలు ఉండేవి. రోజులో పద్దెనిమిది గంటలు మైకుసెట్టు చెవుల్లో మోగుతూ ఉంటే క్లాసు పుస్తకాలు తీసి చదువుకోవడం అన్నది ఎంత దుస్సాధ్యమైన విషయమో ప్రత్యేకంగా చెప్పక్కర్లేదు.\n\nఅలాగని దూరంగా ఎవరింటికైనా వెళ్లి చదువుకోడానికి ఇంట్లో ఓ పట్టాన ఒప్పుకునే వాళ్ళు కాదు. రెండు చెవులూ గాట్టిగా మూసేసుకుని, చదివిందే పదేసి సార్లు చదవడం ఇప్పటికీ అప్పుడప్పుడూ గుర్తొస్తూ ఉంటుంది నాకు. పరీక్షల గండాలు దాటడానికి ఎంతలేసి ఇబ్బందులు పడ్డానో నాకు మాత్రమే తెలుసు. ఊళ్లు తిరగడం మొదలు పెట్టాక ఒక్కో ఊళ్లోనూ ఒక్కో అనుభవం. ప్రతి చిన్న విషయాన్నీ పెద్దది చేయలేం అన్న ఆలోచన కొంతా, గుడి అన్నాక ఇలాంటివి తప్పవు కదా అని మరికొంతా.. సర్దుకుపోదాం లెండి అనేసుకోవడం.\n\nచాలా విసుగ్గా, చిరాగ్గా ఇంటికొచ్చేసరికి గుళ్ళో ఏ ఏకాహమో జరుగుతుంటే? రాక రాక వచ్చిన బంధువులతోనో, మిత్రులతోనో సరదాగా కబుర్లు చెబుదాం అనుకుంటూండగా గుళ్ళో ఏ సప్తాహమో మొదలైతే? అనుభవించే వాళ్లకి మాత్రమే అర్ధమయ్యే బాధ ఇది. మైకక్కర్లేకుండా మైళ్ళ దూరం వినిపించే గాత్ర సౌలభ్యం ఉన్న గాయనీ గాయకులు మైకులు పెట్టుకుని మరీ పాడేస్తుంటే వడగళ్ళ వానలో చిక్కుకుపోయినట్టుగా అనిపిస్తూ ఉంటుంది. ఇంట్లో మనుషులతోనే కాదు, వచ్చిన ఫోన్లని కూడా ఆన్సర్ చేయలేని పరిస్థితి. ఇక అనారోగ్యంగా ఉన్నప్పుడైతే ఈ భజనల కారణంగా కలిగే అసౌకర్యం వర్ణనాతీతం.\n\nఒకప్పుడంటే ఆలయాలు ప్రత్యేకంగా ఉండేవి.. ఇప్పుడు గుళ్ళ చుట్టూ ఇళ్ళూ, ఇళ్ళ మధ్యన గుళ్ళూ వచ్చేశాయి. భక్తిగా చేసుకునే భజనలు దేవుడికి వినిపిస్తే చాలును కదా. మైకులు పెట్టి ఊరందరికీ వినిపించడం ఎందుకో ఎంత ఆలోచించినా అర్ధం కాదు. గాత్ర శుద్ధి ఏమాత్రమూ లేనివాళ్ళు ఒకరితో ఒకరు పోటీ పడి హై పిచ్ లో పాడేస్తూ ఉంటే, పాడేవాళ్ళకి సరదాగా, పోటీలాగా ఉంటుందేమో కానీ వినేవాళ్ళకి మాత్రం దుర్భరంగానూ, దుస్సహంగానూ ఉంటుంది. భక్తి అనేది మనసులో ఉంటే చాలు కదా అని మళ్ళీ మళ్ళీ అనిపిస్తూ ఉంటుంది. \n',general
'ఎంతో చిన్నది జీవితం\nడిస్ప్లే లో ఉన్న పుస్తకాలని చూస్తుండగా తమిరిశ జానకి పేరు చూడగానే చాన్నాళ్ళ తర్వాత తారసపడ్డ ఫ్రెండ్ ని చూసిన అనుభూతి కలిగింది. \'యువ\' \'జ్యోతి\' చదివే రోజులనుంచీ పరిచయం ఈవిడ కథలు. ఇక పుస్తకం పేరేమో \'ఎంతో చిన్నది జీవితం\' ..నచ్చకుండా ఉంటుందా? ఇటీవలి కాలంలో జానకిగారు రాసిన ఇరవైరెండు కథల సంకలనం ఇది. ఆంధ్రభూమి, నవ్య వంటి వారపత్రికలతో పాటు, సుజనరంజని లాంటి వెబ్ మ్యాగజైన్లలో ప్రచురితమైన కథలే అన్నీను.\n\nగత నాలుగు కథాసంకలనాల్లో మెజారిటీ కథల్లాగే, ఈ ఐదో సంపుటంలోనూ అధిక శాతం కథలు మధ్యతరగతి జీవిత చిత్రణలే. పెరుగుతున్న సాంకేతిక పరిజ్ఞానం, అన్ని రంగాల్లోనూ పెరిగిపోతున్న పోటీ, చొచ్చుకుని వచ్చేస్తున్న వ్యాపార సంస్కృతికి కారణంగా మధ్యతరగతి సమాజంలోని మానవ సంబంధాలలో వచ్చి పడిపోతున్న మార్పులని ఇతివృత్తంగా తీసుకుని రాసిన కథలని ఈ సంకలనంలో చేర్చారు జానకి. విలువల పతనం పట్ల రచయిత్రి ఆవేదన కనిపిస్తుంది కథల్లో.\n\nమొదటికథ శీర్షికనే సంకలనానికీ ఇచ్చారు. \'ఎంతో చిన్నది జీవితం\' కథలో నాయకుడు శ్రీధర్. పల్లెలో పుట్టినా, పట్నంలో చదువుకుని మంచి ఉద్యోగంలో స్థిరపడ్డాడు. పల్లెలో తాతల నాటి ఆస్తిని తన తమ్ముడికే ఇచ్చేయాలని నిర్ణయించుకుంటాడు శ్రీధర్ తండ్రి సత్యమూర్తి. ఆ ఊళ్ళో అడుగుపెట్టే వరకూ శ్రీధర్ కీ అందుకేమీ అభ్యంతరం ఉండదు. కానీ, మారిన తన ఊరిని చూశాక, శ్రీధర్ మార్చుకున్న నిర్ణయం ఏమిటన్నది ముగింపు. కథానికా శైలిలో సాగే ఈ కథకి మానవత్వపు పరిమళాలని అద్దే ముగింపుని ఇచ్చారు రచయిత్రి.\n\nచిన్నదే అయినా ఆలోచనలో పడేసే కథ \'రంగన్న.\' మృత్యువు ఇతివృత్తంగా సాగిన కథ కావడంతో చదువుతుండగానే నచ్చేసింది. \'నది\' పత్రిక నిర్వహించిన పొట్టి కథల పోటీలో ఐదువేల రూపాయలు గెలుచుకున్న ఈ కథ చదువుతుంటే \'సాయంకాలమైంది\' నవలలో కొన్ని సన్నివేశాలు అప్రయత్నంగా గుర్తొచ్చాయి. ఇదే కథా వస్తువుకి మరో కోణంగా అనిపించే కథ \'శిధిలాలయంలో శివుడు లేడోయి.\' పొట్టి కథల్లో \'ఏది స్వార్ధం\' \'చెమ్మగిల్లిన కళ్ళు\' రెండూ కూడా మనస్తత్వ చిత్రణలో రచయిత్రి ప్రతిభని పట్టి చూపించేవే.\n\nప్రేమించుకున్న ఓ అమ్మాయి, అబ్బాయిల మధ్య ఏర్పడ్డ ఇగో క్లాష్ ఫలితం \'మౌన ప్రవాహం\' కథ. ఈ కథలో కృష్ణవేణితో పాటు \'రాగిణి\' కథలో రాగిణి కూడా బాగా గుర్తుండి పోతుంది. కూతుళ్ళని మాత్రం ప్రేమించి, కొడుకుని అవసరాలకి వాడుకునే తల్లి కథ \'నిర్ణయం\' చదువుతున్నంత సేపూ ఓపక్క తెలిసిన కథలాగే అనిపిస్తూ, కించిత్ నాటకీయంగా ముగుస్తుంది. ఈ నాటకీయత చాలా కథల్లోనే కనిపించింది. ముఖ్యంగా రేడియో కోసం రాసిన కథానికలలో, సందేశాన్ని బలంగా చెప్పడంకోసం ఈ నాటకీయతని ఉపయోగించుకున్నారు జానకి.\n\nవిడిచిపెట్టకుండా చదివించే శైలి, ఆశావహమైన ఆలోచనలతో కథని ముగించడం నచ్చే అంశాలు. ప్రతికథా ఎంతో కొంత ఆలోచింపజేస్తుంది. మనస్తత్వాల చిత్రణ, పాత్రల వ్యక్తిత్వం చాలా సందర్భాలలో కథలకి బలాన్నిచింది. అదే సమయంలో, కథ నడక లోనూ, సంభాషణల్లోనూ కొట్టొచ్చినట్టు కనిపించే నాటకీయత చాలాచోట్ల ఇబ్బందిగా అనిపిస్తుంది. పాత్రల స్వభావాల ఆధారంగా ముగింపుని అంచనా వేసేసే అవకాశం ఉండడంతో, ఊహించ గలిగే ముగింపు కొంత నిరాశకి గురిచేస్తుంది.\n\nమరీ ముఖ్యంగా పెద్దగా చదువుకోని పాత్రల చేత పుస్తకాల భాషలో సంభాషణలు పలికించడం లాంటివి పరిహరిస్తే బాగుండేది కదా అనిపిస్తుంది. ఏమైనప్పటికీ, యాభయ్యేళ్లుగా రచనా వ్యాసంగంలో ఉన్న తమిరిశ జానకి ఆ వ్యాసంగాన్ని కొనసాగించడంతో పాటు, తన ఇలా సంకలనంగా తీసుకురావడం అభినందించాల్సిందే. (లాస్య లహరి ప్రచురణలు, పేజీలు 179, వెల రూ 100, అన్ని ప్రముఖ పుస్తకాల షాపులతో పాటు ఏవీకెఎఫ్ లోనూ లభ్యం). \n',general
'జగన్‌ టు హజారే!\n\n\nఇప్పటి మీడియాలో ప్రత్యేకించి టీవీ మీడియాలో ఏ ఎజెండా కూడా వారం రోజుల పాటు కొనసాగదు. ఇరవై నాలుగ్గంటల ఛానళ్లలో ఏ రోజు తాజా చర్చలు ఆ రోజే. జగన్‌ ఆస్తులపె,ఎమ్మార్‌ కుంభకోణంపై ౖ దర్యాప్తుకు ఆంధ్ర ప్రదేశ్‌ హైకోర్టు ఉత్తర్వు చేయడంతో గత బుధవారం చర్చలన్ని దానిపైనే కేంద్రీకృతమైనాయి. ఈ బుధవారం నాటికి అన్నా హజారే అరెస్టుపై చర్చ అన్నిటినీ ఆక్రమించేసింది. రెండు సందర్బాల్లోనూ అవినీతి వ్యవహారాలే వేర్వేరు కోణాల నుంచి ముందుకు రావడం యాదృచ్చికం కాదు.\nజగన్‌ ఆస్తులపై సిబిఐతో విచారణ జరిపించాలని హైకోర్టు ఇచ్చిన ఆదేశాలు నిజానిజాలు తేలడానికి ఏకైక మార్గంగా వున్నాయి. వీటిని స్వాగతిస్తున్నామంటూనే జగన్‌తో సహా వైఎస్‌ఆర్‌ కాంగ్రెస్‌ ప్రతినిధులు చేస్తున్న వ్యాఖ్యలలో సమర్థనే ఎక్కువ. వైఎస్‌ హయాంలో లాభ పడిన వారు\nతమ సంస్థల్లో పెట్టుబడులు పెట్టారనే సత్యాన్ని వారు కాదనడం లేదు.అయితే ఆ కేటాయింపులు చంద్రబాబు విధానాల కొనసాగింపేనని ముక్తాయిస్తున్నారు. ఆ పైన వైఎస్‌ మంత్రివర్గ సహచరులు కూడా అందుకు బాధ్యత వహించాలంటున్నారు. ఇంకోవైపున వారే చనిపోయిన వ్యక్తిపై ఆరోపణలేమిటని ఆక్షేపిస్తున్నారు. వైఎస్‌ది తప్పుకాకపోతే అప్పుడు చంద్రబాబును గాని కాంగ్రెస్‌ మంత్రివర్గ సహచరులను గాని వేలెత్తిచూపించడమెందుకు? అలాగే మొదట పిటిషన్‌ వేసిన నాయకుడు మంత్రిగా వున్నా ప్రభుత్వం ఎటూ మాట్లాడకుండా మౌనవ్రతం పాటిస్తున్నది. ఈ కేసుతో తమకు సంబంధం లేదని అధిష్టానం ప్రకటిస్తున్నది. కేసులో వైరుధ్యాలకు ఇవి కొన్ని ఉదాహరణలు.\nవచ్చిన పిటిషన్లు ప్రజా ప్రయోజన వాజ్యాలు గనక వాటిని విచారణకు చేపట్టవలసిన ప్రాథమిక సాక్ష్యాధారాలు వున్నాయా లేదా అన్న అంశానికి పరిమితమైనట్టు కోర్టు స్పష్టం చేసింది.అప్పటికే అదాయపు పన్ను శాఖ జగన్‌ సంస్థలకు ఇచ్చిన నోటీసులను కూడా ఆధారంగా తీసుకున్నది. సిబిఐ తొలి నివేదికనూ తిలకించింది. అవినీతి నిరోధక చట్టం, ఇండియన్‌ పీనల్‌ కోడ్‌, మనీ లాండరింగ్‌ చట్టం అనే మూడు విభాగాల కింద అక్రమాలను పరిశోధించాలని ఆదేశించిందే తప్ప తన వరకూ నిరాధారంగా వ్యాఖ్యలు చేయలేదు. ఈ ఆదేశాలపై సిబిఐ రంగంలోకి దిగిన తర్వాత దర్యాప్తు పరిధి విస్త్రతంగానే వుంటుంది. రాజకీయ కక్ష సాధింపు, కుట్ర వంటి మాటలతో ఈ వ్యవహారాన్ని పరిమితం చేయడం కుదిరేది కాదు. సిబిఐ నిష్పాక్ష్షిికత ఏమైనప్పటికీ చట్టం చట్టమే. తమ సంస్థల్లోకి ప్రభుత్వ నిర్ణయాల లబ్దిదారులనుంచి పెట్టుబడులు రావడాన్ని సమర్థించుకోవడానికి చట్టాలను ఉటంకించే వారు అదే ప్రకరం సిబిఐ పనిచేయడాన్ని కూడా గౌరవించకతప్పదు.\nరాజకీయ వైపరీత్యం ఏమంటే ప్రజల ధనంతో అమలు చేసిన సంక్షేమ పథకాలు వైఎస్‌కు చెందుతాయా కాంగ్రెస్‌కు చెందుతాయా అనేది ఇరుపార్టీల మధ్య ఎడతెగని వివాదంగా వుంది. .వైఎస్‌ఆర్‌ కాంగ్రెస్‌ ఆ పథకాలు తమ స్వంతమని అంటుంటే కాంగ్రెస్‌ అవి పార్టీకి చెందుతాయని ఢంకా బజాయిస్తున్నది. అదే ఆరోపణల విషయానికి వచ్చేసరికి అవి సమిష్టి బాధ్యత అని వైఎస్‌ కాంగ్రెస్‌ అంటుంటే మాకు సంబంధం లేదని అధికార పార్టీ నేతలు మంత్రులు అంటున్నారు. నిజానిజాలు పూర్తిగా తెలియాలంటే వైఎస్‌ కుటుంబీకులతో పాటు అప్పటి మంత్రులూ కీలకనేతల పాత్రపైనా దర్యాప్తు జరగవలసి వుంటుంది. ఎందుకంటే ఈ వ్యవహారాలు రాష్ట్రానికి లేదా జగన్‌ ఆస్తులకూ పరిమితమైనవి కావు. సరళీకరణ పేరిట సాగుతున్న విశృంఖల ప్రైవేటీకరణ విష ఫలితాలే ఇవన్నీ. ఎమ్మార్‌ అక్రమాలపై కూడా దర్యాప్తుకు కోర్టు ఆదేశించిందంటే అవినీతి ఏ ఒక్క విభాగానికో వ్యక్తికో పరిమితమై లేదని స్పష్టమవుతుంది. టు జి స్పెక్ట్రంలో రాజా,కనిమొళి వంటి వారి అరెస్టుతో మొదలు పెట్టి కర్ణాటకలో ఎడ్యూరప్ప నిష్క్రమణ దాకా అన్నిచోట్లా అగుపించే అసహ్యదృశ్యం ఇది. వైఎస్‌ వుండగానే ఈ ఆరోపణలు వచ్చాయి తప్ప కొత్తవి కావు. కాకపోతే కాంగ్రెస్‌ నేతలు అప్పుడు భజన చేసి ఇప్పుడు విమర్శలు చేస్తుండవచ్చు గాని ప్రతిపక్షాలకు అది వర్తించదు. రాజకీయ కక్ష వంటి విమర్శలు న్యాయ నిర్ణయంలో సహాయపడలేవని హైకోర్టు స్పష్టంగానే చెప్పిన్పటికీ వైఎస్‌ ఆర్‌ కాంగ్రెస్‌ వారికి ఇతర వాదనలు దొరక్క వాటి చుట్టూనే తిరుగుతున్నట్టు కనిపిస్తుంది. ప్రభుత్వ వ్యవహారాల్లో తాను ప్రత్యక్షంగా జోక్యం చేసుకోలేదని జగన్‌ చెప్పేది ఎలా వున్నా పరోక్ష ప్రయోజనాలు వున్నాయా లేదా అన్నది పూర్తి దర్యాప్తు తర్వాతనే తేలాలి. ఒక వేళ సుప్రీం కోర్టు జోక్యం చేసుకుని దర్యాప్తు జరక్కుండా చక్రం అడ్డం వేస్తుందా అంటేే ఇప్పుడు దేశంలో అవినీతి సమస్యపై కోర్టుల వైఖరి రీత్యా అదీ అనుమానమే. జగన్‌ జనాదరణ లెక్కలు ఎలా వున్నా న్యాయపరమైన ఈ \'చిక్కులు\' ఒకపట్టాన వదిలేవి కావు.\nజగన్‌ కేసు పూర్వాపరాలు పర్యవసానాలు ఆయన వ్యాఖ్యలలో ఆంతర్యాలు వగైరాలపై తర్జనభర్జనలు జరుగుతుండగానే దేశంతో పాటు రాష్ట్రం దృష్టి కూడా అన్నా హజారే ిపైకి మరలింది. అదీ అవినీతిి వ్యతిరేక పోరాటంతోనే ముడివడిన పరిణామం. కాకపోతే ఇక్కడ జగన్‌ విషయంలో అవినీతి ఆరోపణలపై నిప్పులు చెరుగుతున్న కాంగ్రెస్‌ వారే అక్కడ తమను నిలదీస్తున్న అన్నాహజారేపై ఎదురు దాడి చేస్తున్నారు. అవినీతిని అరికట్టడం ప్రథమ కర్తవ్యం అంటూనే ప్రధాని మన్మోహన్‌ సింగ్‌ అందుకు తన దగ్గర మంత్ర దండం లేదంటున్నారు. సరిగ్గా పనిచేస్తే ప్రజాతంత్రాన్ని మించిన మంత్రదండం ఏముంటుంది? ప్రాథమిక ప్రజాస్వామ్య హక్కుల ప్రకారం అన్నా హజారే నిరాహార దీక్ష చేస్తానంటే ఒక వైపున అడ్డుపడుతూ మరో వైపున లేని మంత్రదండం గురించి నిట్టూర్పులు విడవడమెందుకు? మంత్రదండం లేదంటూనే రాజదండాన్ని ప్రయోగించడమెందుకు? అవినీతిపై పోరాటాన్ని అణచివేసేందుకు అధికారమే మహాదండమని మన్మోహన్‌ సర్కారు భ్రమపడుతున్నట్టు దీన్నిబట్టి తేలిపోతుంది. చారిత్రాత్మకమైన ఎర్రకోట బురుజులపై ప్రతిష్టాత్మకమైన స్వతంత్ర దిన ప్రసంగం చేసిన ప్రధాని నిరాహారదీక్షలు దేశ ప్రగతికి అడ్డుపడుతున్నాయన్నట్టు మాట్లాడ్డం కన్నా హాస్యాస్పదం ఏముంటుంది? నిరాహారదీక్షలే నేరమైతే ఆయన స్వతంత్ర పతాకమే ఎగరవేయగలిగేవారు కాదు! ఈ దాడితో ఆగక అన్నాహజారేపై వ్యక్తిగతంగా ఆరోపణల వర్షం కురిపించేందుకు కూడా మంత్రులు పాలక పక్ష నేతలు సిద్దమైనారంటే ఎంతటి అసహనం ఆందోళన వారిని ఆవరించాయో అర్థమవుతుంది.అన్నా హజారే విమర్శకు అతీతుడు కాకపోవచ్చు.. కాని ఆయనను అవినీతి పరుడుగా చిత్రించడం ద్వారా ఆయన లేవనెత్తిన సమస్యను దారి తప్పించడం చాలా హీనమైన ఎత్తుగడ.ఈ వైఖరి ఆశించిన ఫలితాలు ఇవ్వకపోగా పూర్తిగా బెడిసికొట్టి రాత్రికి రాత్రి ఆయన విడుదల చేసి చెంపలేసుకోవలసి వచ్చింది. ఇందుకు యువరాజు రాహులుడు బాధ్యుడన్న కథనాలు కూడా వెలువడ్డాయి.అయితే ఆయన ఆఖరి నిముషం వరకూ ఎందుకు ఉపేక్ష వహించినట్టో అర్థం కాదు.\nహజారే చెప్పిందే వేదవాక్యమని తుచ తప్పకుండా అమలు చేయాలని ఎవరూ అనడం లేదు. గతసారి ఆయన దీక్ష సందర్బంలో దొర్లిన కొన్ని అపశ్రుతులపై హజారే దీక్ష: హజార్‌ సవాళ్లు అంటూ ఇదే శీర్షికలో చెప్పుకున్నాం. పౌర సమాజం పేరిట ఎన్జీవోలకు సర్వాతీత పాత్ర కట్టబెట్టనవసరం లేదు. ప్రభుత్వం రూపొందించిన లోక్‌పాల్‌ ముసాయిదాపై చర్చకు బదులు ఆయన జనలోక్‌పాల్‌ చుట్టూ పరిభ్రమించాల్సిన అవసరం కూడా లేదు. అవన్నీ నిజమే అయినా ఆయనను అప్రజాస్వామికంగా అరెస్టు చేయడం ఏ విధంగానూ సమర్థనీయం అవదు. ఈ దశలో ఆయన దేశ వ్యాపితంగా అవినీతి వ్యతిరేక పోరాటానికి ప్రతీకగా మారాడంటే అది అధినేతల అసహనం ఫలితమే.అరెస్టు చేసినంత మాత్రాన ఆ పోరాటం ఆగిపోతుందనీ కాదు. కాని లోక్‌పాల్‌ ముసాయిదా బలహీనంగా వున్నదనే వాస్తవం దేశం మరింత బాగా గుర్తించడానికి ఈ సందర్భం పనికి వచ్చింది.మూల విరాట్టును వదలిపెట్టి ఉత్సవ విగ్రహాలను శిక్షించినట్టు ప్రధానిని వదిలేసి అప్రధానులపై గురి పెట్టడంతోనే లోక్‌పాల్‌ వీక్‌పాల్‌గా జోక్‌పాల్‌ మాక్‌పాల్‌గా మారిపోయింది. న్యాయవ్యవస్థకు కమీషన్‌ను, ఎన్నికల సంస్కరణలనూ కూడా జోడిస్తేనే తప్ప అవినీతి ప్రక్షాళన సంపూర్ణం కాదు.కార్పొరేట్లు,అధినేతలు అధికారుల అపవిత్ర త్రయం అవినీతికి మూలకందంగా వుంది. సరళీకరణ వాటికి చట్టబద్దత కల్పించింది.ఇలాటి సమయంలో మరింత పకడ్బందీగా లోక్‌పాల్‌ తీసుకురావలసింది పోయి ప్రశ్నించిన వారిపై నిర్బంధానికి పాల్పడ్డం సహించరానిది. ప్రధానిని మినహాయించాలని మన రాష్ట్రంలో ఫ్రధానంగా లోక్‌సత్తా జయప్రకాశ్‌ నారాయణ్‌తో సహా ఎందుకు వాదిస్తున్నారో అర్థం కాదు. జపాన్‌లో ప్రధానులు అనేక సార్లు మారారు.అమెరికా అద్యక్షులు వారి అర్థాంగులు కూడా ఆరోపణలను అభిశంసనలను ఎదుర్కొన్నారు. అంత మాత్రాన ఆ దేశాల్లో రాని అస్థిరత ప్రధానిని ప్రశ్నించగానే ఎందుకు వస్తుంది? స్వచ్చంద సంస్థలన్ని స్వచ్చంగా వున్నాయని చెప్పలేని నేటి నేపథ్యంలో వాటిపైనా దర్యాప్తు అధికారాలివ్వడానికి అభ్యంతరాలుండనవసరం లేదు. భూగర్భ ఖనిజాల నుంచి అంతరిక్ష తరంగాల వరకూ అవినీతి భుక్తమైపోతున్నందునే అన్నా హజారే ఇంతటి స్పందన పొందగలిగారని గుర్తుంచుకోవాలి. ప్రభుత్వం ప్రజాస్వామికంగా వ్యవహరించి ప్రతిపక్షాలతో సంప్రదించి సరైన లోక్‌పాల్‌ ఆమోదించే వరకూ ఆందోళనలు ఆగకూడదు. లేక పోతే రేపటి తరాలకు పర్వతాలు నదీనదాలు కూడా మిగలకపోవచ్చు!\n',general
'\n\nజగన్‌కీ ఆయనపై ఆశలు పెట్టుకున్న 29 మంది ఎం.ఎల్.ఎ లకు దింపుడు కళ్ళెం ఆశలు కూడా ఆవిరయినట్లు కనిపిస్తోంది. జగన్ అక్రమ ఆస్తులపై పూర్తి విచారణ చేయాలంటూ హైకోర్టు ఇచ్చిన ఆదేశాలను రద్దు చేయాలంటూ సుప్రీంకోర్టులో స్పెషల్ లీవ్ పిటిషన్ దాఖలు చేసిన జగన్ అక్కడ కూడా దెబ్బ తిన్నాడు. ప్రాధమిక ఆధారాలున్నందునే హైకోర్టు పూర్తి విచారణకు ఆదేశించినందున ఈ స్ధితిలో తాము జోక్యం చేసుకోజాలమని సుప్రీం కోర్టు డివిజన్ బెంచ్ తేల్చి చెప్పింది.”హైకోర్టు ఆదేశాలలో జోక్యం చేసుకోవలసిన అవసరం లేదు” అని సుప్రీం కోర్టు తీర్పు చెప్పింది. జస్టిస్ దల్వీర్ భండారి నేతృత్వం లోని డివిజన్ బెంచి ఈ మేరకు తీర్పునిస్తూ జగన్ పిటిషన్ ను కొట్టివేసింది. పేరు మోసిన మహా లాయర్లు రాం జేఠ్మలాని, రోహ్‌తగి లు జగన్ తరపున వాదించినా ఫలితం లేకపోయింది.\n\nఅసలు హైకోర్టు ఆదేశాలకు వ్యతిరేకంగా జగన్ సుప్రీం కోర్టుకి వెళ్ళడమే అతి నమ్మకంతోనో లేక నిస్పృహతోనో వేసిన అడుగు. హై కోర్టు మొదటి నుండీ ఒక పద్ధతి ప్రకారం పి.శంకరరావు, యెర్రం నాయుడుల పిటిషన్ లపై వ్యవహరిస్తూ వచ్చింది. మొదట ప్రాధమిక ఆధారాలు ఉన్నాయో లేదో పరిశీలించాలని సి.బి.ఐని ఆదేశిస్తూ రెండు వారాల్లో నివేదిక ఇవ్వాలని కోరింది. ఆ ఆదేశలపైనా జగన్ పిటిషన్ వేసి భంగపడ్డాడు. రెండు వారాల నివేదిక చూసి మరో వారం గడువు సి.బి.ఐ కి హైకోర్టు ఇచ్చింది. అనంతరం సమర్పించబడిన నివేదికను చూసిన హైకోర్టు జగన్ అక్రమాస్తులపై ప్రాధమిక ఆధారాలు ఉన్నాయని తేల్చుకుంది. అదే వాద ప్రతివాదులకు తెలిపింది.\n\nప్రాధమిక ఆధారాలున్నాయని హైకోర్టు భావించాక అది కేసును అంతటితో వదిలేస్తుందా? వదిలేస్తే అది న్యాయస్ధానం ఎందుకవుతుంది? ప్రాధమిక ఆధారాలు ఉన్నాయని భావించాక పూర్తి విచారణ చేయించడం హైకోర్టు విధి. అటువంటి విధిని నిర్వర్తించరాదంటూ సుప్రీం కోర్టుకి జగన్ వెళ్ళడమే ఒక వింత. నిస్పృహలో అన్ని దారులూ మూసుకుపోయిన స్ధితిలో మాత్రమే ఇలాంటి చర్యలకు పాల్పడతారు.\n\nచెప్పుకోవలసింది ఏమన్నా ఉంటే సి.బి.ఐ కే చెప్పుకోమని సుప్రీం కోర్టు జగన్ లాయర్లకు తెలిపింది. సి.బి.ఐ విచారణ చేయడమే నేరమన్నట్లుగా జగన్ వర్గ ఎం.ఎల్.ఎ లు పదవులకి రాజీనామా చేయడం అత్యంత నీతిమాలిన చర్య. అవినీతికి వ్యతిరేకంగా పట్టణాలన్నీ అన్నా హజారే ఉద్యమం వైపు చూస్తుండగా, ఆంద్ర ప్రదేశ్ ఎం.ఎల్.ఎ లు ముప్ఫై మంది నిస్సిగ్గుగా జగన్ కి మద్దతుగా రాజీనామా చేయడం ఏమని అభివర్ణించాలి? పైగా వై.ఎస్.ఆర్ పేరు ఎఫ్.ఐ.ఆర్ లో ఉండకూడదట! ఈ ఎం.ఎల్.ఎ లంతా వై.ఎస్ అవినీతిలో భాగం పంచుకున్నారు కనుకనే వారిని రాజీనామా చేసేలా జగన్ వత్తిడి తీసుకురాగలిగాడు.\n\nవిమర్శలకి వై.ఎస్.ఆర్ అతీతుడా? ఒక ఫ్యాక్షనిస్టు, దశాబ్దాలపాటు ఎదురుచూసి ముఖ్యమంత్రి పీఠాన్ని సంపాదించి విచ్చలవిడిగా అవినీతికి పాల్పడితే దానిపైన విచారణ జరగకూడదని రాజీనామా చేసిన ఈ ప్రజా ప్రతినిధులు తామేదో పెద్ద వీరోచిత కార్యక్రమం చేసినట్లు టీ.వీ ఛానెళ్లలో ఫోజులిస్తుంటే, పార్లమెంటరీ రాజకీయాలు ఎంతకు దిగజారతాయో అర్ధం అవుతోంది. ఇదంతా రాజకీయంలో భాగంగానే చూడడం, మాట్లాడడం చేస్తున్నారు. వీళ్ళా రాజకీయ నాయకులు? హవ్వ! నవ్విపోదురుగాక!\n\nసి.బి.ఐ విచారణ ప్రారంభం కాగానే దాన్ని ఆపాలంటూ జగన్ కోర్టుల చుట్టూ తిరగడంతోనే అర్ధం అవుతోంది, ఆయన అవినీతి ఎంత నిఖార్సైనదో. తన చర్యలతో తన నిజస్వరూపం ఏమిటో తానే రుజువు చేసుకుంటున్న జగన్ అవినీతిని ప్రజలు నమ్మడానికి కోర్టు తీర్పులెందుకి\n',general
'వెలుతురు జ్ఞానానికి ప్రతీక అయితే, చీకటి అజ్ఞానానికి ప్రతీక. వెతికి చూడగలిగితే అజ్ఞానంగా అనుకునే దానిలోనూ ఏదో జ్ఞానం కనిపించక మానదు. చదువూ సంధ్యా లేని సంచార జీవి డిబిరిగాడిలో అలాంటి జ్ఞానమే కనిపించింది కెప్టెన్ వర్మకి. ఆర్మీలో పనిచేసి రిటైరైన వర్మకీ, తిరిగిన ఊరు తిరగకుండా తిరిగే \'నక్కలోడు\' డిబిరిగాడికీ ఉన్న ఒకే ఒక్క పోలిక \'వేట.\' అవును, వర్మకి వేట సరదా అయితే, డిబిరిగాడికి మాత్రం అదే బతుకు తెరువు. వర్మ వాడేది డబుల్ బారెల్ గన్నయితే, డిబిరిగాడిది ఎంతో చరిత్ర ఉన్న నాటు తుపాకీ.\n\nవాళ్ళిద్దరి పరిచయమూ అతి స్వల్పమే అయినా, ఒకసారి చదివాక మర్చిపోలేం. డిబిరిగాడికీ-కెప్టెన్ వర్మకీ జరిగిన సంభాషణ ద్వారా డిబిరి జీవితంలో \'చీకటి\' ని పాఠకుల కళ్ళకి కట్టారు ప్రముఖ కథా రచయిత అల్లం శేషగిరి రావు. \'చీకటి\' కథ ప్రారంభమే కెప్టెన్ వర్మ, తన రిట్రీవర్ డాగ్ సీజర్ సాయంతో ఓ శీతాకాలపు తెల్లవారుజామున, వలస వచ్చే బాతుల వేటకి ప్రయాణం కావడం. చలికి తట్టుకోలేక వర్మ కాల్చిన సిగరెట్టూ, ఓ పక్షి గుంపు కనిపించగానే యధాలాపంగా పేల్చినా తుపాకీ డిబిరిగాడి వేటకి అడ్డంకిగా మారి, ఆరోజుకి మరి వాడికి వేటకేమీ లేకుండా చేస్తాయి.\n\nఅరవయ్యేళ్ళ డిబిరికి ఒంటిమీద గోచీ తప్ప మరేమీ లేదు. ముడి వేసిన జుట్టూ, చెవులకి మెరిసే చెవి పోగులూ. పోలీసు దెబ్బలకి కదుములు కట్టిన బక్క పల్చని శరీరం. వాడికి సాయం ఓ పెంపుడు కొంగ, అది కూడా గుడ్డిది. చలిమంట వేసుకుని, సారా తాగుతూ, వేట నుంచి తిరిగి వెళ్ళిపోతున్న వర్మని చలి కాగడానికి రమ్మని ఆహ్వానిస్తాడు డిబిరిగాడు. వర్మ వేషం చూసి అతనేమీ భయపడ్డు. సాటి వేటగాడిగా ఆహ్వానిస్తాడు, అంతే. వర్మ ఇచ్చిన సిగరెట్ కాల్చుకుంటూ తన కథ చెప్పుకొస్తాడు డిబిరి.\n\nతనని ఉంచుకున్న ఆడమనిషి మరణంతో మొదలు పెట్టి, తన బాల్యం, పోలీసుల చేతిలో తండ్రి పడ్డ చిత్రహింసలు, నిష్కారణంగా తనని హింసించిన పోలీసుల మీద ప్రతీకారం తీర్చుకుంటూ, నాటు తుపాకీతో తండ్రి ఓ పోలీసుని హతమార్చడం, తండ్రికి ఉరిశిక్ష పడడం..ఇలా జీవితంలో ఒక్కో సంఘటననీ నిర్వికారంగా చెప్పుకుంటూ పోతాడు డిబిరి గాడు. తన కథ చెబుతూనే, మధ్య మధ్యలో పక్షుల వేటలో కిటుకులని ఒక్కొక్కటిగా విప్పి చెబుతాడు వర్మకి. తుపాకి నింపడం మొదలు, ఎర వేయడం వరకూ ప్రతి విషయంలోనూ డిబిరి కి ఉన్న నిశిత పరిశీలనా దృష్టి అబ్బుర పరుస్తుంది కెప్టెన్ వర్మని.\n\n\"డిబిరిగాడిది, వాడి జీవితంలాగే భాష కూడా వేరు. సంచార జాతి. అన్ని యాసలూ కలగాపులగం. అరవం, ఉరుదూ ముక్కలు, అక్కడక్కడా ఇంగ్లిష్ చమక్కులు వాడి జీవిత దర్పణంలా ప్రతిబింబిస్తున్నాయి. ఆ నిశ్శబ్దంలో డిబిరిగాడి మాటల్ని తనకి అర్ధమయ్యే భాషలో అనువదించుకుని మనస్సుతో అర్ధం చేసుకుంటున్నాడు వర్మ. భాషా సంకెళ్ళని తెంచుకుని రెండు మనస్సులు మాట్లాడుకొంటున్నాయి. కెప్టెన్ వర్మకి కళ్ళు చెమరుస్తున్నాయి.\" అంటారు రచయిత ఒక చోట. ఇక, సంచార జీవితాన్ని గురించీ, మరీ ముఖ్యంగా వాళ్ళ వేట పద్ధతులని గురించీ డిబిరి చేత చెప్పించింది చదివినప్పుడు రచయిత పరిశీలనా దృష్టిని అభినందించకుండా ఉండలేం.\n\n\"ఏ జాతి పిట్టల్ని పట్టుకోవాలనుకుంటే ఆ జాతి పిట్టనే మచ్చిక చేసుకోవాలి. ముందుగా దానికి చూపు లేకుండా చేసేయాలి. వలేసి దాని మీద పెట్టాల. దాన్ని చూసి ఆ జాతి పిట్టలన్నీ భయం లేకుండా దాని దగ్గర దిగిపోయి వలలో తగులుకొని చిక్కడిపోతాయి. మచ్చిక చేసిన పెంపుడు పిట్ట వెలుతురు చూడకూడదు. చూస్తే ఎగిరిపోయి దాని జాతి మందలో కలిసిపోద్ది. చూపులేని పిట్టతో చూపున్న పిట్టల్ని వలేసి పట్టుకోవడం. అదే ఈ వేటలో తమాషా..\" అని డిబిరి చేత చెప్పిస్తూనే, తాను చెప్పదల్చుకున్నది కూడా చెప్పేశారు రచయిత.\n\nడిబిరి తండ్రి ఉరిశిక్ష సన్నివేశంతో పాటుగా, కథలో ముగింపు సన్నివేశం కూడా చాలా రోజుల పాటు విడవకుండా వెంటాడుతుంది. మరీ ముఖ్యంగా కథని కళ్ళకి కట్టినట్టుగా రాయడంలో రచయిత చూపిన ప్రతిభ కారణంగా చదివిన కథంతా మళ్ళీ మళ్ళీ కళ్ళ ముందు తిరుగుతుంది. కథా స్థలం, వాతావరణం, పాత్రల రూపు రేఖలు అన్నీ అప్రయత్నంగానే పాఠకుల ఊహలోకి వచ్చేస్తాయి. \"ఒక్క మాటలో చెపితే సోమర్ సెట్ మాం కథల్లో లాంటి నిశిత పరిశీలన ఈ కథలో నన్ను ఆకట్టుకున్న ప్రధానాంశం\" అన్నారు వంశీ, తన సంకలనం \'వంశీకి నచ్చిన కథలు\' లో \'చీకటి\' కథని చేర్చడానికి కారణాన్ని వివరిస్తూ. \n',general
'పుస్తకాల షాపుకి వెళ్ళినప్పుడు ఊరికే పైపైన డిస్ప్లే లో ఉన్న పుస్తకాలు చూసేసి ఊరుకోకుండా, రాకుల్లో సద్దేసిన పుస్తకాలని కూడా తీరికగా, ఓపిగ్గా చూస్తూ ఉండాలి.. ఏమో, ఎవరికి తెలుసు. \"అగాధమౌ జలనిధి లోన ఆణిముత్యమున్నటులే..\" అట్టడుగు రాకుల్లో మనం ఎన్నాళ్ళుగానో వెతుకుతున్న పుస్తకం దొరకవచ్చు. ఆమధ్యన నాకలాగే దొరికింది, భమిడిపాటి రామగోపాలం రాసిన \'ఇట్లు, మీ విధేయుడు\' పుస్తకం. ఇప్పటికి సరిగ్గా ఇరవై సంవత్సరాల క్రితం కేంద్ర సాహిత్య అకాడెమీ అవార్డు గెలుచుకున్న కథా సంపుటం.\n\nభరాగోగా తెలుగు పాఠకులకి చిరపరిచితుడైన భమిడిపాటి రామగోపాలం చాలా సీరియస్ కథలు రాసినప్పటికీ, ఆయనకి హాస్య రచయితగానే ఎక్కువ గుర్తింపు వచ్చింది. హాస్యానికి ఉన్న ఆకర్షణ అలాంటిది మరి. 1990 లో యాభై రెండు కథలతో వచ్చిన ఈ సంకలనం 2001 నాటికి ముప్ఫై తొమ్మిది కథలకి చిక్కిపోయింది. అయితేనేం, సంకలనానికి బయట ఉన్న కథలు చాలా వరకు చదివేసినవే కావడం కొంత ఊరట.\n\nసంకలనం లో మొదటి కథ \'వెన్నెల నీడ.\' ముళ్ళపూడి వెంకట రమణకి ఇష్టమైన కథ, ఆయన ఎప్పటికైనా సినిమా తీయాలనుకున్న కథ. ఇప్పుడు రాసినాయనా, సినిమా తీయాలనుకున్నాయనా కూడా మన మధ్యన లేరు. కథానాయిక శ్యామలకి పెళ్లై ఏడేళ్ళయ్యింది. ఇద్దరు పిల్లలు. భర్త కలెక్టరాఫీసులో గుమస్తా. పువ్వుల్లో పెట్టుకుని చూసుకుంటాడు శ్యామలనీ, పిల్లలనీ. భర్తా, పిల్లలతో పుట్టింటికి వెళ్లి తిరిగి వస్తుండగా రైల్లో కనిపించిన ఒకతన్ని ఎక్కడో చూసినట్టుగా అనిపిస్తుంది శ్యామలకి.\n\nఅతను కొంచం మొహమాట పడుతుంటే తనే మాట కలిపి, ఎక్కడ కలిశామని అడుగుతుంది. పూర్వాశ్రమంలో ఆమెని పెళ్లి చూపులు చూడ్డానికి వచ్చిన పెళ్ళికొడుకు అతను. ఆస్తి పరులు కాదని అ సంబంధం వద్దనుకున్నారు శ్యామల పెద్దవాళ్ళు. అతను ప్రస్తుతం \"ఒంగోల్లో సబ్-కలెక్టర్ గా\" ఉంటున్నాడు, త్వరలో కలెక్టరూ అవుతాడు. తర్వాత ఏం జరిగిందన్నదే అసలు కథ. అన్నట్టు ఇది \'వంశీకి నచ్చిన కథ\' కూడా. సంకలనం ఎలా ఉందో చెప్పడానికి ఈ ఒక్క కథా చాలేమో.\n\n\n\nమెజారిటీ కథల్లో ఇతివృత్తం మధ్యతరగతి జీవితమే. 1960 లో మొదలు పెట్టి, తర్వాతి ముప్ఫై ఏళ్ళ కాలంలో సమాజంలో వచ్చిన మార్పులని మధ్య తరగతి దృక్కోణం నుంచి రికార్డు చేశారు భరాగో ఈ కథల ద్వారా. కథా నాయకులు గవర్నమెంట్ ఆఫీసులో గుమాస్తాలు, కింది స్థాయి అధికారులు, తప్పితే కలెక్టర్లు. నిజానికి కలెక్టర్ల కథల కన్నా, గుమాస్తాల కథలే బాగా చెప్పారని అనిపించింది. ఈ చట్రానికి బయట ఉన్న కథలూ ఉన్నాయి.\n\nభరాగో పేరు చెప్పగానే గుర్తొచ్చే కథల్లో మొదటి వరుసలో ఉండేది \'వంటొచ్చిన మొగాడు\' లో కథానాయకుడు రామనాధం తనకి వంట వచ్చిన ఏకైక కారణంగా ఎదుర్కొన్న చిన్న చూపుని సరదా సరదాగా చెప్పారు. గంభీరంగా సాగే కథ \'త్రివర్ణ చిత్రం.\' ఓ భార్య, భర్త, వాళ్ళకో స్నేహితుడు. అతనెవరో కాదు, ఆమెని ప్రేమించి కులం ఒకటి కాని కారణంగా పెళ్లి చేసుకోలేక పోయిన వాడు. అయినప్పటికీ వాళ్ళు ముగ్గురూ స్నేహితులే. కానీ ఆ ముగ్గురిలో ప్రతి ఒక్కరికీ మిగిలిన ఇద్దరిమీదా ఒక లాంటి అనుమానం. బుచ్చిబాబు \'నిరంతరత్రయం\' కథని గుర్తు చేసే కథ ఇది.\n\nచదివాక చాలా కాలం పాటు వెంటాడే కథల్లో మొదట ఉండేది \'మనోధర్మం.\' శ్రీపాద వారి \'కలుపు మొక్కలు\' తో కేవలం రేఖామాత్రంగా పోలిక ఉన్న కథ ఇది. సరస్వతి పాత్రని మర్చిపోవడం అంత సులువు కాదు. ఓ హెన్రీ తరహా మెరుపు ముగింపు \'వై డోంట్యూ మేరీ మీ\' \'పడమటి గాలి\' \'చక్రం\' లాంటి కథల్లో కనిపిస్తుంది. \'గతి తప్పిన కరుణ\' కథ చదువుతుంటే వడ్డెర చండీదాస్ రాసిన ఒకానొక కథ గుర్తొచ్చింది, పేరు గుర్తు రావడం లేదు. అయితే భరాగో ఈ కథని నడిపిన తీరు చాలా బాగుంది.\n\nభరాగో కథ చెప్పే పధ్ధతి చాలా నిదానంగా, సాఫీగా ఉంటుంది. అలా అని బోర్ కొట్టదు. ఒకసారి చదవడం మొదలు పెడితే, అలా చదువుకుంటూ పోవడమే. చిన్న చిన్న వాక్యాల్లో జీవిత సత్యాలని మెరిపిస్తారు. \"అబద్ధం అని తెలిసిపోయినంత మాత్రాన అందం నశించి పోయేటట్లయితే కావ్యాలు కాయితప్పడవలూ, ప్రబంధాలు పకోడీ పొట్లాలూ ఎప్పుడో అయిపోయి ఉండేవి..\" పుస్తకం బరువుగానే ఉన్నప్పటికీ పేజీలు (415) తేలికగా, వేగంగా కదిలిపోతాయి. అలా అని ఇవేవీ కేవలం కాలక్షేపం కథలు కావు కూడా. చినవీరభద్రుడు, మధురాంతకం రాజారాం, చందు సుబ్బారావుల సమీక్షలనీ పొందు పరిచారు ఈ సంకలనంలో. రచయితే ప్రచురించుకున్న ఈ సంకలనం అని పుస్తకాల షాపులతో పాటు, ఏవీకెఎఫ్ లోనూ దొరుకుతోంది. వెల రూ. 160.\n\n',general
'ప్రాణేశ్వరా,\n....ఇలా పిలవడం మీకు అస్సలు ఇష్టం ఉండదని తెలుసు. \'ఏమిటీ నాటకాల భాష.. నాన్సెన్స్\' అనేస్తారనీ తెలుసు. కానీ ఏం చేయను? నాకేమో ఉత్తరం రాయడం రాదు. మీర్రాసిన ఇరవై మూడు పేజీల ఉత్తరంలో మొత్తం పద్నాలుగు సార్లు తప్పకుండా జవాబు రాయమని రాశారు. మరి ఏదోలాగ మొదలెట్టాలి కదా. ఇరవై రోజులన్నా కలిసి కాపురం చేశామో లేదో ఆషాఢం రాజనాల్లాగా కత్తుచ్చుకుని వచ్చేసి, నన్నిక్కడికి తీసుకొచ్చేసింది.\n\nనేను లేకపోవడం మీకు కొత్తగా ఉందని రాశారు కదూ. ఇక్కడ నా పరిస్థితి ఏమని చెప్పను? వచ్చిన రోజు సాయంత్రం స్నానానికి వెళ్ళబోతూ, \"నాకు మైసూర్ శాండల్ వద్దమ్మా. మా ఇంట్లో పియర్సే వాడతాం?\" అనేసరికి అమ్మ ఒక్క చూపు చూసిందంతే. మర్నాడు పొద్దున్నే కాఫీ కావాలని అడగ్గానే ఒకటే బుగ్గలు నొక్కుకోడం, \'ఇరవై ఏళ్ళుగా లేని అలవాటు ఇరవై రోజుల్లో వచ్చేసిందే నీకు\' అంటూ. చెల్లీ, తమ్ముడూ అయితే నేనెక్కడ దొరుకుతానా అన్నట్టు చూస్తున్నారు. అసలు వాళ్ళిద్దరూ చూడకుండా మీ ఉత్తరం చదూకోడానికి ఎన్ని తిప్పలు పడ్డానో తెలుసా మీకు?\n\nఇప్పుడైనా వాళ్ళిద్దర్నీ మేటనీకి పంపించేసి, పెరట్లో బాదం చెట్టు కింద మంచం వేసుకుని కూర్చున్నా, మీకు ఉత్తరం రాయడం కోసం. ఇంట్లో అందరూ గుర్రు కొడుతూ నిద్రపోతున్నారు. బామ్మ గురకైతే ఇక్కడిక్కూడా వినిపిస్తోంది. మొన్నో రోజు నన్ను చూసి \'చిక్కిపోయావే అమ్ములూ\' అంటూ బామ్మ ఒకటే గొడవ. గతేడాది సంక్రాంతికి నాన్నారి చేత కొనిపించుకున్న శాటిన్ పువ్వుల పరికిణీ ఉంది చూడండి, అదీను నీలం వోణీ వేసుకున్నాను. అసలు మన పెళ్లి కుదిరినప్పటి నుంచీ చీరల్లోకి మారిపోయాను కదా, అలవాటవుతుందని. ఒక్కసారిగా వోణీ లో చూసేసరికి చిక్కినట్టు కనిపించి ఉంటాను. \'ఇంకీ పరికిణీ నాకే కదే అక్కా\' అంటూ చెల్లి ఒకటే ఏడిపించడం.\n\nఆవేళ మీరు సినిమాకి వెళ్దామన్నప్పుడు నేను పెట్లో వెతికి వెతికి నీలం రంగు శిల్కు చీర కట్టుకుంటే సిగరెట్ కాల్చుకుంటూ మీరన్నారు చూడండి \'ఆకాశం ఒంటికి చుట్టుకున్నట్టు ఉన్నావ్\' అని, ఆమాట గుర్తొస్తూనే ఉంది రోజంతా. అక్కడికి వచ్చేటప్పుడు ఈ పరికిణీ తెచ్చేసుకుంటానండీ. ఇంట్లో ఉన్నప్పుడే కట్టుకుంటాను. సరేనా? అవునూ, నేను లేను కదా అని సిగరెట్లు ఎక్కువ కాల్చేసున్నారా? రోజూ రెండుకన్నా కాల్చనన్నారుకదా నాతో. కాల్చాలనిపించినప్పుడల్లా నన్ను గుర్తుచేసుకోవాలి మరి. అసలు మీ గురించి అడగనే లేదు కదా.. ఇంతకీ ఎలా ఉన్నారు? భోజనమన్నా సరిగ్గా చేస్తున్నారో లేదో అని పూటా తల్చుకుంటున్నాను. రత్తమ్మ రెండుపూటలా మానకుండా వస్తోందా? వస్తూ వస్తూ మంచి చీర పట్టుకొస్తానని చెప్పాను దానికి.\n\nనేనొచ్చానని తెలిసి మొన్న మా కుసుమకుమారొచ్చింది. నా బెస్ట్ ఫ్రెండని చెప్పాను చూడండీ, అది. పాపం మన పెళ్లికి రాలేకపోయింది. మీరెలా ఉంటారని ఒకటే అడగడం. అసలీ ప్రశ్న చాలామందే అడుగుతున్నారనుకోండి. పక్కింటి నరసమ్మమ్మ గారైతే \"యేవే పిల్లా.. నువ్వూ మీ ఆయనా ఒక్కసారైనా గొడవ పడ్డారుటే?\' అని అడిగేసింది. \'అబ్బే అలాంటివేవీ లేవండీ\' అని నేను చెబితే, \'మొగుడూ పెళ్ళాం గొడవ పడకపోతే అసలదేం సంసారమే?\' అనేసిందావిడ, శాపం పెట్టే మంత్రగత్తెలాగా. \'దిష్టి కళ్ళమ్మా.. పచ్చగా ఉంటే ఓర్చలేరు\' అని ఆవిణ్ణి తిట్టుకుంటూ అమ్మ పాపం నాకు దిష్టి తీసేసిందనుకోండి. \'నీది మరీ చాదస్తం సుభద్రా\' అంటూ నాన్నారు, అమ్మని కేకలేయడం.\n\nకుసుమకుమారి గురించి చెబుతూ మధ్యలో ఎక్కడికో వెళ్ళిపోయాను కదూ. ఏవిటో పరధ్యానం. మొన్నొక రోజు ఇలాగే అన్నం వదిలేసి గుత్తొంకాయ కూరొకటీ తినేస్తుంటే తమ్ముడు చూసి ఒకటే నవ్వడం. \'మాకు అన్నంలో కలుపుకుంటేనే కారంగా ఉంది.. బావగారు నీకు కారాలు బాగానే అలవాటు చేసేసినట్టున్నారూ\' అంటూ. సరే, కుసుమ మీ ఫొటోన్నా చూపించమని ఒకటే గొడవ. స్టూడియో వాడు మన పెళ్లి ఫోటోలు ఇంకో నెల్లాళ్ళ వరకూ రావన్నాడు. ప్రింటింగుకనీ రాజమండ్రో, విజయవాడో పంపాట్ట. సరిగ్గా చెబితే కదా. సరే, పెళ్లికి ముందు మీరు పంపిన ఫోటో ఉంది కదా, అదన్నా చూపిద్దాం అనుకున్నా. ఎక్కడా, అదక్కడే నా పెట్టిలో ఉండిపోయింది. \'ఏకంగా ఆయన్నే చూద్దువుగాని లేవే\' అని దాన్ని జోకొట్టాను.\n\nఅన్నట్టు మీరిక్కడికి ఎప్పుడొస్తారు? ఏదో వంక పెట్టుకుని మధ్యలో ఒకసారి వచ్చి వెళ్తానని, రైలు దగ్గర నాన్నారు వినకుండా నాతో చెప్పారు కదా. రోజూ ఎదురు చూడ్డవే నేను. గోదారొడ్డున సినిమా షూటింగ్ అవుతోంది. నాగేసర్రావూ, సావిత్రీ ఒచ్చారుట. మా సదాశివం మావయ్యకి ఆ సినిమా వాళ్ళు తెలుసుట. మీరొస్తే మనిద్దరం కలిసెళదాం. నేను వెళ్ళడానికి నాన్నారొప్పుకోకపోతే, మీరన్నా వెళ్లి చూసొద్దురుగాని. సావిత్రంటే ఇష్టం కదా మీకు. మరేమో, ముఖ్యమయిన విషయం. మొన్న బామ్మా నాన్నారూ మాటాడుకుంటుంటే నా చెవిన పడింది. ఏకంగా శ్రావణ మాసం నోములూ అవీ అయ్యాక పంపుతారుట నన్ను. అలాగని మావయ్యగారికి ఉత్తరం రాయమని నాన్నారికి చెబుతోంది బామ్మ. వింటున్నారు కదూ?\n\nమల్లంటు మీదనుంచి వచ్చే చల్లగాలి మాంచి వాసనొస్తోందండీ, మీరు కొనిచ్చిన అత్తర్లాగా. బుజ్జి మొక్కని నేనే పాతాను, పెంచాను. చెల్లేమో పూలకి వాటాకి రావడం తప్ప ఆకైనా దుయ్యదు ఎప్పుడూ. ఇన్నాళ్ళూ పూల కోసం దెబ్బలాడుకునే వాళ్ళమా, ఇప్పుడు మొత్తం దానికే ఇచ్చేస్తుంటే అదెంత ఆశ్చర్యపోతోందో. \'ఇంత మారిపోయావేమిటే నువ్వు?\' అని రోజుకోసారైనా అంటోంది. హమ్మో. మల్లెమొగ్గలు విచ్చుతున్నాయ్. రాస్తుండగానే సాయంత్రం అయిపోయింది. కాసేపట్లో మా కోతులు రెండూ సినిమా నుంచి వచ్చేస్తాయ్. వాళ్ళ కళ్ళ పడకుండా దీన్ని డబ్బాలో వేయించాలి. ఏం రాశానో చదవడానిక్కూడా టైము లేదు. రోజులు లెక్క పెడదామన్నా కేలండర్ కూడా ఎవరూ చూడనప్పుడు చూడాల్సొస్తోంది. మీ జవాబు కోసం చూడనండీ.. జవాబుగా మీరే వచ్చేస్తారని ఎదురు చూస్తూ ఉంటాను. వస్తున్నారు కదూ. - మీ ప్రాణసఖి \n',general
'తన కథల్లో పాత్రలని పరిచయం చేస్తూ, చెడు లక్షణాలున్న పాత్రలని కూడా ప్రేమించమని పాఠకులని అడుగుతారు వంశీ. ఆయాపాత్రల మనస్తత్వాలని అర్ధం చేసుకోడానికి, వాస్తవాలని తెలుసుకోడానికి ఇది సహాయపడుతుందంటారు. తను సృష్టించే పాత్రలు వాస్తవికంగా ఉండడంతో పాటు, కొన్ని పాత్రలు నిజ జీవితం నుంచి రావడం వంశీ కథల్లో ప్రత్యేకత. తాను పుట్టి పెరిగిన గోదావరి ప్రాంతం నేపధ్యంగా చేసుకుని కథలని చెప్పేటప్పుడు, చిన్న చిన్నవివరాలు సైతం వదలకుండా కథా స్థలాన్ని కళ్ళకి కట్టడంతో పాటుగా, పాత్రల మనస్తత్వాలనీ, భావోద్వేగాలనీ నిశితంగా వర్ణిస్తారు.\n\nవంశీ కథా సంకలనాలు \'మా పసలపూడి కథలు\' \'దిగువ గోదారి కథలు\' \'ఆకుపచ్చని జ్ఞాపకం\' చదివేటప్పుడు పాఠకులకి కలిగే అనుభూతి ఒకటే.. కథల్లో దృశ్యాలు తమ కళ్ళముందు జరుగుతున్నట్టుగా అనిపించడం. ఇది కథ చెప్పడంలో తన ప్రతిభకి నిదర్శనం. ఈ దృశ్యీకరణకి సహాయ పడడంలో బాపూ గీసిన బొమ్మలకీ ప్రముఖ పాత్ర ఉంది. ఇలా కథని కళ్ళకి కట్టినట్టు చెప్పే నైపుణ్యం వంశీకి సినిమాలు తీయడంలో ఏమన్నా ఉపయోగపడిందా? \"ఈ కథలన్నీ రాయడానికన్నా ముందే, జీవితావసరాలు నన్ను సినిమా రంగంవైపుకి తీసుకెళ్ళాయి\" అన్నది ఈ \'అంతుచిక్కని\' రచయిత నుంచి వచ్చే సమాధానం. నిజానికి వంశీ రచయితగా కన్నా, అవార్డు సినిమా దర్శకుడిగానే ఎక్కువమందికి తెలుసు.\n\nతూర్పుగోదావరి జిల్లా బలభద్రపురంలో జన్మించిన నల్లమిల్లి వంశీ, తన బాల్యంలో ఎక్కువభాగాన్ని జన్మస్థలానికి దగ్గరలోనే ఉన్న పల్లెటూరు పసలపూడిలో గడిపారు. ఓ ప్రముఖ వారపత్రికలో డెబ్భై రెండు వారాల పాటు \'మా పసలపూడి కథలు\' రాసినప్పుడు, ఆ కథలకి ఆర్కే నారాయణ్ \'మాల్గుడి కథలు\' తో అనివార్యంగా పోలిక వచ్చింది. ఆర్కే నారాయణ్ \'మాల్గుడి\' అనే ఊహాత్మక గ్రామాన్ని తన రచనల ద్వారా సృష్టిస్తే, వంశీ పసలపూడి ఊరిని, అక్కడి ప్రకృతినీ, మనుషుల్నీ, వాళ్ళ ప్రేమాభిమానాలనీ, రాగద్వేషాలనీ, ఇష్టాయిష్టాలనీ, భాషనీ, యాసనీ తన కథల ద్వారా పునః సృష్టి చేసి పాఠకులని ఏకకాలంలో అనేక అనుభూతుల్లోకి తిప్పి తీసుకొచ్చారు. .\n\nవంశీది ప్రత్యేకమైన రచనా శైలి. తన హాస్యంలో వ్యంగ్యం మిళితమై, వ్యంగ్య చిత్రాన్ని గుర్తుచేస్తుంది. అయితే తన జీవితంలో మాత్రం హాస్యం లేదని కొట్టిపారేస్తారు వంశీ. \"బహుశా, నా జీవిత గమనంలో నేర్చుకుని ఉంటాను,\" అంటారు క్లుప్తంగా. విపరీతంగా పుస్తకాలు చదివే అలవాటున్న వంశీ, చాలామంది రచయితలు తనని ప్రభావితం చేశారని చెబుతారు. రాజకీయాలని ఇతివృత్తంగా తీసుకుని కథలు రాయనప్పటికీ, రాజకీయ నిర్ణయాలని వ్యాఖ్యానించడం కొన్ని కథల్లో కనిపిస్తుంది. ఉదాహరణకి యానాం-ఎదుర్లంకల మధ్యన గోదావరిపై బ్రిడ్జిని నిర్మించడం వల్ల జీవనాధారం కోల్పోయిన పడవమనిషి జీవితాన్ని చిత్రించారు \'రాజహంసలు వెళ్ళిపోయాయి\' అనే కథలో.\n\n\nనిజానికి వంశీ అభివృద్ధికి వ్యతిరేకి కాదు, అదే సమయంలో జీవనాధారం కోల్పోయిన పడవ మనిషి పట్ల కరుణ కనిపిస్తుందీ కథలో. అలాగే, \'సీతారామా లాంచీ సర్విస్ - రాజమండ్రి\' కథలో అందమైన పాపికొండలు అదృశ్యం కాబోవడం పట్ల తన ఆగ్రహాన్ని గమనించొచ్చు. కొన్ని కథల్లో విపరీత పోకడలు కనిపిస్తాయన్నది విమర్శకుల మాట. \"నా కథల్లోనే కాదు, నా ప్రవర్తనలోనూ విపరీత పోకడలు కనిపిస్తాయి,\" అంటూ నవ్వుతారు వంశీ. అలాంటి పోకడలు కనిపించే కథలకి మూలం వాస్తవ సంఘటనలేనన్నది తన వివరణ. \"నేను జరిగింది జరిగినట్టుగా చిత్రించాలి కదా,\" అంటారు. ఆలిండియా రేడియోలో \'సత్యసుందరి నవ్వింది\' అనే కథని చదవడం ద్వారా 1974 లో రచనల్ని ప్రారంభించిన వంశీకి రచయితగా తగిన గుర్తింపు వచ్చింది మాత్రం \'మా పసలపూడి కథలు\' తోనే.\n\nకథకుడిగా రెండు ప్రతిష్టాత్మక అవార్డులు - రాజమండ్రిలో \'శ్రీపాద సుబ్రహ్మణ్య శాస్త్రి సాహిత్య అవార్డు,\' విజయనగరంలో \'గురజాడ అప్పారావు అవార్డు - అందుకున్న వంశీ, సిని దర్శకుడిగా అందుకున్న నంది అవార్డుల కన్నా, కథకుడిగా అందుకున్న అవార్డులే తనకి ఎక్కువ సంతోషాన్ని ఇచ్చాయంటారు. అరడజను నవలలు, రెండు వందలకు పైగా కథలూ రాసినా, \'సితార\' తో సహా వాటిలో కేవలం ఒకటి రెండింటిని మాత్రమే సినిమాలుగా మలిచారు. \"కొందరు రచయితలు ఓ కథని రాసేటప్పుడే సినిమానో, టీవీ సీరియల్నో దృష్టిలో పెట్టుకుని రాస్తారని విన్నాను. కానీ నేనలా రాయలేను. బహుశా ఇందువల్లనే కావొచ్చు, నా కథలు సినిమాలు కాలేకపోయాయి. \'సితార\' సినిమాని నా నవల \'మహల్ లో కోకిల\' ఆధారంగానే తీసినా, సినిమా చూసినప్పుడు నా నవలకి పూర్తి న్యాయం చేయలేక పోయానని అనిపించింది.\"\n\nవంశీ మాటల్లో నిరాడంబరత వినిపిస్తోందేమో కానీ, ఆ సినిమా బాక్సాఫీస్ హిట్. నగరాల్లో నివసించే వాళ్ళనీ, పల్లెటూళ్ళలో ఉంటున్న ప్రస్తుత యువతరాన్నీ తన రచనల ద్వారా వాళ్లకి తెలియని ఓ కొత్త ప్రపంచం లోకి తీసుకెళ్తారు వంశీ. తన కథల్ని చదువుతూ పోతే, ఆ పాత్రలు మనకి తెలిసినవే అనిపిస్తుంది. కొన్ని కొన్ని సార్లు ఇది మన గురించే రాసినట్టుంది అని కూడా అనిపిస్తుంది. అభాగ్యుల జీవితాల మొదలు, పల్లెటూరి యువత వన్సైడు ప్రేమలు, మానవసంబంధాలు, అనుబంధాల వైచిత్రి.. ఇవన్నీ మనసుకి పట్టేస్తాయి. జ్ఞాపకాలుగా వెంటాడతాయి. తన కథలని చదువుతుంటే వంశీ సినీ దర్శకుడిగా కన్నా కథకుడిగా బహుముఖీనుడేమోనన్నసందేహం తలెత్తక మానదు.\n\n\n',general
'లోకనాధం నాయుడు పాత్రకి వెండితెర మీద జీవం పోసిన నటుడు సాయికుమార్ కి 2010 సంవత్సరానికి గాను \'బెస్ట్ క్యారక్టర్ ఆర్టిస్ట్\' గా రాష్ట్ర ప్రభుత్వ నంది అవార్డు లభించింది. ఇవాళ ప్రకటించిన నంది అవార్డుల్లో నాకు ఎక్కువ సంతోషాన్ని కలిగించిన రెండో అవార్డు ఇది. నిజానికి \'ప్రస్థానం\' సినిమా చూశాక సాయికుమార్ కి ఉత్తమనటుడు అవార్డు వచ్చే అవకాశంతో పాటు, ఆ సినిమాకి \'ఉత్తమ చిత్రం\' కేటగిరిలో అవార్డు వచ్చే అవకాశాలు ఉన్నాయనిపించింది.\n\nఎందుకంటే సినిమా చూస్తున్నంత సేపూ లోకనాధం పాత్రలో సాయికుమార్ ఎక్కడా నటించినట్టుగా అనిపించలేదు. అంత సహజంగా జరిగింది ఆ పాత్ర పోషణ. సాయికుమార్ మార్కు లౌడ్ నటనకి భిన్నంగా ఉంది. \'ప్రస్థానం\' కి మొదటి ఉత్తమ చిత్రం, \'వేదం\' సినిమాకి ద్వితీయ లేదా తృతీయ ఉత్తమ చిత్రం అవార్డులు వస్తాయనుకున్నాను కానీ, నా అంచనా తారుమారయింది. అలాగే \'వేదం\' లో రాములు తాత పాత్ర వేసిన నటుడికీ లేదా కర్పూరం పాత్రదారికీ ఉత్తమ సహాయ నటుడు అవార్డు వచ్చే అవకాశం ఉందనిపించింది. కానీ అలా జరగలేదు.\n\n\'గంగ పుత్రులు\' \'సింహా\' మినహా, ప్రధాన విభాగాల్లో అవార్డులందుకున్నసినిమాలన్నీ చూశాను నేను. \'గంగ పుత్రులు\' చూడనందుకు విచారంగా ఉంది. తక్కువ థియేటర్లలో విడుదలవ్వడం, తక్కువ సమయం మాత్రమే ఆడడం, ఆ సమయంలో నేను బాగా బిజీగా ఉండడంతో వీలుకాలేదు. గత సంవత్సరం \'సొంతవూరు\' సినిమాకి ఉత్తమ చిత్రంగా నంది గెలుచుకున్న సునీల్ కుమార్ రెడ్డి, వరుసగా రెండో సంవత్సరం మరో నంది గెలుచుకున్నారు. ఈ సారి ద్వితీయ ఉత్తమ చిత్రం అవార్డు, \'గంగ పుత్రులు\' సినిమాకి. సామాజిక సమస్యలని ఇతివృత్తాలుగా తీసుకుని ఈయన సినిమాలు తీస్తుండడం మెచ్చుకోవాల్సిన విషయం. డిస్క్ రాగానే ఈసినిమా చూడాలి.\n\n\nఉత్తమ తొలి చిత్ర దర్శకురాలిగా \'అలా మొదలైంది\' సినిమాకి నందిని రెడ్డికి అవార్డు రావడం అభినందనీయం. ఇది పూర్తిగా దర్శకురాలి సినిమా. కానైతే, ఇదే సినిమాకి గాను నిత్య మీనన్ కి ఉత్తమ నటి అవార్డు ఇవ్వడం బాగా ఆశ్చర్య పరిచింది. పోటీ తక్కువగా ఉండడమో, లేక సొంతంగా డబ్బింగ్ చెప్పుకున్నందుకు జ్యూరీ ఈమెకి ఎక్కువ మార్కులు ఇవ్వడమో జరిగి ఉండాలి. వేణూ శ్రీకాంత్ గారిలాంటి \'నిత్యా\'భిమానులకి అభినందనలు!! స్క్రీన్ ప్లే, టేకింగ్ లోపాల కారణంగా విజయం సాధించలేకపోయిన సినిమా \'అందరి బంధువయ\' కి \'ఉత్తమ కుటుంబ కథా చిత్రం\' అవార్డూ, దర్శకుడు చంద్ర సిద్ధార్థకి స్పెషల్ జ్యూరీ అవార్డూ వచ్చాయి.\n\n\'తెలుగమ్మాయీ..\' పాట పాడిన సంగీత దర్శకుడు ఎం.ఎం. కీరవాణి ఉత్తమ గాయకుడు అవార్డూ, \'బ్రోకర్\' సినిమాకి కథ అందించిన మరో సంగీత దర్శకుడు ఆర్పీ పట్నాయక్ ఉత్తమ కథా రచయిత అవార్డూ గెలుచుకున్నారు. \' సినిమా పాటతో ఏమాత్రం సంబంధం లేని కవి నందిని సిధారెడ్డి ఉత్తమ గీత రచయితగా అవార్డు గెలుచుకోవడం మరో విశేషం. \'మర్యాద రామన్న\'కి గాను నాగినీడు కి \'ఉత్తమ విలన్\' అస్సలు ఊహించలేదు. సునీల్ కి \'స్పెషల్ జ్యూరీ\' ఇవ్వాల్సిందే. నటనతో పాటుగా డేన్సులు కూడా బాగా చేశాడు.\n\nనా వరకు కొన్ని కొన్ని పూర్తి స్థాయి ఆశ్చర్యాలు కలిగిస్తూ, కొన్ని అంచనాలని తారుమారు చేస్తూ మరికొన్ని అంచనాలని నిజం చేస్తూ ప్రకటించిన నంది అవార్డులు, గత సంవత్సరంతో పోల్చినప్పుడు పెద్దగా వివాదాస్పదం కాలేదనే చెప్పాలి. మొత్తం మీద, అందరినీ సంతృప్తి పరచడంతో జ్యూరీ విజయం సాధించినట్టే. గతంతో పోల్చినప్పుడు ఈసారి పెద్ద సంఖ్యలో ఎంట్రీలు వచ్చినప్పటికీ, శ్రద్ధగా స్క్రూటినీ చేసి విజేతలని ఎంపిక చేసిన జ్యూరీకీ, అవార్డు విజేతలకీ అభినందనలు. రెండు మూడేళ్ళపాటు అవార్డులని పెండింగ్ పెట్టి, జనమంతా ఆ సినిమాలని మర్చిపోయాక అప్పుడు తీరికగా అవార్డులు ప్రకటించకుండా, సమయానికే అవార్డులు ఇచ్చేస్తున్న రాష్ట్ర ప్రభుత్వానికి కూడా జేజేలు చెప్పాలిందే. \n',general
'మన రాష్ట్ర ప్రభుత్వం కౌలు రైతులకి \'ఋణ అర్హత కార్డులు\' పంపిణీ చేస్తోంది. రాష్ట్రంలో ఇప్పటివరకూ ఐదున్నర లక్షలమంది కౌలు రైతులని గుర్తించి వాళ్లకి కార్డులు పంపిణీ చేసేందుకు రంగం సిద్ధమయ్యింది. భవిష్యత్తులో ఈ సంఖ్య మరింత పెరిగే అవకాశం ఉంది. అసలీ కౌలు రైతులు ఎవరు? వీళ్ళకిప్పుడు కార్డులు పంచడం ఎందుకూ అంటే, ఇది ఇవాల్టి సమస్య కాదు. చాలా రోజులుగా ఉన్నదే, చాలా ప్రభుత్వాలు తేనెటీగల తుట్టెని కదపడం ఎందుకని పక్కన పెట్టేసిందే.\n\nవ్యవసాయ భూమి ఉన్న భూయజమానుల్లో చాలామంది వ్యవసాయం చేయరు. ఆసక్తి లేకో, ఇతరత్రా లాభదాయకమైన వ్యాపారాలు నిర్వహిస్తూ ఉండడం వల్లనో, లేదా నగరాలకి వలస వెళ్ళిపోవడం వల్లనో వ్యవసాయం వాళ్లకి సాధ్యం కాదు. అప్పుడు ఏం చేస్తారంటే, వాళ్లకి ఉన్న వ్యవసాయ భూమిలి కౌలుకి ఇస్తారు. ఈ కౌలు తీసుకునే వాళ్ళు సాధారణంగా చిన్న రైతులో, రైతుకూలీలో అవుతారు. యజమాని దగ్గరనుంచి తీసుకున్న భూమిలో పెట్టుబడులన్నీ పెట్టి పంట పండించి, చివర్లో భూమిని ఇచ్చిన యజమానికి పండిన పంటలో భాగం ఇస్తారు. దీనినే కౌలు అంటారు.\n\nమామూలు భాషలో చెప్పాలంటే, భూమి యజమాని తన భూమిని మరో రైతుకి అద్దెకి ఇస్తాడు. ప్రతి పంట సీజన్లోనూ ఆ అద్దెని వసూలు చేసుకుంటాడు. ఈ కౌలు రెండు రకాలుగా వసూలు చేస్తారు. పండిన పంటలో ఇంత భాగం అని కానీ, పంటతో నిమిత్తంలేకుండా కచ్చితంగా ఇంత కౌలు చెల్లించాలని కానీ ముందుగానే అనుకుంటారు. సాధారణంగా ఇందుకు సంబంధించి రాతకోతలేవీ ఉండవు. ఊళ్ళో పెద్దమనుషుల సమక్షంలో ఈ కౌలు ఒప్పందాలు జరిగిపోతూ ఉంటాయి.\n\nఈ కౌలు రైతులకి భూమి మీద ఎలాంటి హక్కూ ఉండదు. పన్నులు వీళ్ళే కట్టాలి కానీ, రశీదులు భూయజమాని పేరు మీద ఇస్తారు. భూమిని తనఖా పెట్టి అప్పు తీసుకునే హక్కూ, ఒకవేళ ఏదన్నా ప్రకృతి వైపరీత్యం జరిగినప్పుడు ప్రభుత్వం నష్ట పరిహారం ప్రకటిస్తే అది తీసుకునే హక్కూ కూడా భూ యజమానివే. ప్రస్తుతం ఉన్న చట్టాల ప్రకారం, భూ యజమాని తన భూమిని అమ్మదల్చుకుంటే ముందుగా కౌలురైతుకి అవకాశం ఇవ్వాలి. ఒక్క మాటలో చెప్పాలంటే కౌలు రైతులకి బాధ్యతలే తప్ప ఎలాంటి హక్కులూ లేవు. వీళ్ళ మనుగడ యజమాని మంచితనం మీద ఆధారపడి ఉంటుంది.\n\nఇప్పుడు ప్రభుత్వం ఇస్తున్న కార్డులు కూడా, వీళ్ళని కేవలం కౌలురైతులుగా గుర్తిస్తూ ఇస్త్తున్న గుర్తింపు కార్డులు మాత్రమే. గ్రామ స్థాయిలో అనేక సర్వేలూ, ఎంక్వయిరీలూ చేసి జాబితాలు సిద్ధం చేసి అర్హులని ప్రకటించారు. వీటి సాయంతో వ్యవసాయ పెట్టుబడులకోసం కౌలు రైతులు బ్యాంకుల నుంచి అప్పులు తీసుకోవచ్చు. అయినప్పటికీ ఈ పరిణామం పట్ల చాలామంది భూయజమానులు అసంతృప్తితో ఉన్నారు. ఇది ఎవరో చెప్పిన మాట కాదు. మొన్నటి వరకూ వ్యవసాయ శాఖని నిర్వహించి ఈమధ్యనే రెవిన్యూ శాఖ మంత్రయిన రఘువీరా రెడ్డి టీవీలో చెప్పారు. కౌలు రైతులు అనేది చాలా సున్నితమైన విషయమనీ, ప్రభుత్వం చాలా జాగ్రత్తగా డీల్ చేస్తోందనీ కూడా చెప్పారు.\n\nగడిచిన అరవైనాలుగేళ్ళలోనూ వ్యవసాయాన్ని గురించి మాత్రమే కాదు, వ్యవసాయ భూముల గురించీ ప్రభుత్వం పట్టించుకున్నది చాలా కొంచం. కొన్ని పొరపాటు నిర్ణయాల ఫలితంగా, ఇవాల్టి రోజున భూముల గురించి సమగ్ర సమాచారం లేదు ప్రభుత్వం దగ్గర. రికార్డుల్లో బీడుభూమి, పరిశీలనలో పంటభూమిగా కనిపించడం లాంటివి కోకొల్లలు. మరోసమస్య ఏమిటంటే, రెవిన్యూ-రిజిస్ట్రేషన్ శాఖల మధ్యన సమన్వయం లేకపోవడం. దీనివల్ల భూయజమానులని గుర్తు పట్టే విషయంలో ఎన్నో సమస్యలు. అయితే, భూపరిమితి చట్టం లాంటి వాటి ఫలితంగా ఒకప్పుడు కేవలం ముప్ఫై లక్షలుగా ఉన్న భూయజమానుల సంఖ్య ప్రస్తుతం కోటీ ఇరవై లక్షలకి పెరిగింది.\n\nమొన్ననే ఒక రైతుని కలిశాను. ఆయనేమీ సన్నకారు రైతు కాదు. పెద్దకారు రైతు. స్కార్పియో కార్లో తిరుగుతూ ఉంటాడు. అప్పట్లో అగ్రికల్చర్ బీఎస్సీ చదివి, వ్యవసాయ ఉత్పత్తులు తయారు చేసే ఓ కార్పొరేట్ కంపెనీలో పనిచేసి, సీనియర్ హోదాలో రిటైరై, పెద్దఎత్తున వ్యవసాయ భూమి కొని వ్యవసాయం చేస్తున్నాడు. ఆయన చెప్పిన ఆసక్తికరమైన సంగతేమిటంటే, వరిపంటకి సంబధించి వ్యవసాయ అధికారుల నుంచి ఎలాంటి ప్రోత్సాహమూ లేదు కానీ, సెరి కల్చర్ డిపార్ట్మెంట్ వాళ్ళు మాత్రం పట్టు పురుగులు పెంచమంటూ రోజూ ఈయన పొలం చుట్టూ తిరుగుతున్నారుట.\n\n\"హైలీ ఎక్స్పెన్సివే అయినా, సెరి కల్చర్ ప్రస్తుతం హైలీ సబ్సిడైజ్ద్. నేను అప్లికేషన్ మీద సంతకం పెట్టానంతే, మిగిలిన పనంతా వాళ్ళే చేసేశారు. మామూల్ కూడా తీసుకోలేదు,\" అన్నాడాయన ఉత్సాహంగా. నాకు పదేళ్ళ క్రితం, పట్టు రైతులు మద్దతు ధరకోసం చేసిన ధర్నాలు కళ్ళ ముందు మెదిలాయి. పంటని నిలవ చేసి అమ్మితే లాభాలు చాలా బాగున్నాయనీ, తనిప్పుడు గోడౌన్ల మీద దృష్టి పెడుతున్నాననీ చెప్పాడాయన. ఆయన మిత్రులు కొందరు ఈయన భూముల పక్కనే భూములు కొని కార్పొరేట్ ఫార్మింగ్ చేయబోతున్నారుట. ఈ భూములు అమ్ముకొనేది కొందరు చిన్న రైతులే అని వేరే చెప్పక్కర్లేదు కదా.\n\nప్రభుత్వం కదిలి వ్యవసాయం కోసం ఏదో ఒకటి చేయకపోతే, వ్యవసాయం కేవలం కొందరు వ్యక్తులు/సంస్థల చేతుల్లోకి వెళ్ళిపోయే రోజులు దగ్గరలోనే ఉన్నాయేమో అనిపించింది ఆయనతో మాట్లాడాక. కేవలం ఋణ కార్డుల లాంటి సహాయాలు సరిపోవు. చాలా పెద్ద ఎత్తున కార్యక్రమం తీసుకోవాలి. లేనిపక్షంలో అనివార్యంగా రాబోయే మార్పుకి సిద్ధ పడాలి. ఆ మార్పు మంచికా, చెడ్డకా అన్నది ఇప్పుడే చెప్పలేం. ఎందుకంటే అది కాలం మాత్రమే జవాబు చెప్పగలిగే ప్రశ్న. \n',general
'\"వచ్చే వారం మన బడికి ఇన్స్పెక్టర్ గారు వస్తారు. మీ ఇళ్ళలో ఉండే బొమ్మలేవన్నా పట్టుకురండి. ఇన్స్పెక్షన్ అయిపోయాక, మళ్ళీ పట్టుకెళ్ళి పోదురుగాని,\" అని బళ్ళో మేష్టారు చెప్పేశారోరోజు. అందరూ ఇన్స్పెక్టర్ గారు వచ్చే విషయం ఇళ్ళలో చెప్పి, ఎవరేం బొమ్మలు తెస్తారో మర్నాడు తనకి చెప్పాలన్నారు. అందరూ ఒకేలాంటి బొమ్మలు తేకూడదు కదా మరి, అందుకన్న మాట. చందనం బొమ్మలు, రబ్బరు బొమ్మలు, కత్తి బొమ్మా, కారు బొమ్మా.. ఇలా ఎవరింట్లో ఉన్న బొమ్మల గురించి వాళ్ళం చెప్పుకుంటూ ఇళ్ళు చేరుకున్నాం.\n\nనేను ఏ బొమ్మ పట్టుకెడితే బాగుంటుందా అని దారిపొడుగునా ఆలోచించాను కానీ, ఇంట్లో ఉన్న ఏ బొమ్మా నాకే నచ్చలేదు. అదీకాక, మంచి బొమ్మ బళ్ళో ఇచ్చేస్తే అది మళ్ళీ వెనక్కి వస్తుందో రాదో అని అనుమానం ఒకటి. సరే, ఇంటికి వెళ్ళగానే పాలైనా తాక్కుండానే మేష్టారు చెప్పిన సంగతి అమ్మ చెవిన వేశాను. అచ్చం అమ్మకి కూడా నాకొచ్చిన అనుమానమే వచ్చింది, ఇంట్లో బొమ్మలు పట్టుకెడితే మళ్ళీ తిరిగి వస్తాయో, రావో, ఒక వేళ వచ్చినా ఏమీ పాడవ్వకుండా ఉంటాయో లేదో అని. అటు చూస్తే, ఉత్తి చేతులతో వెళ్తే మేష్టారు ఊరుకోరు కదా.\n\n\"ఇంట్లో ఉన్న బొమ్మ ఎందుకూ.. మనం రేడియో బొమ్మ చేద్దాం. అదైతే మళ్ళీ ఇంటికి తేవక్కర్లేదు. బళ్లోనే ఉంచెయ్యొచ్చు,\" అంది అమ్మ. రేడియో బొమ్మ ఎలా చేయాలో, అది ఎలా వస్తుందో బోల్డన్ని సందేహాలు నాకు. కానైతే, నా ఆట బొమ్మల్లో ఏదీ కూడా మేష్టారికి ఇవ్వక్కర్లేక పోవడం బాగా నచ్చింది. మర్నాడు బళ్ళో పిల్లలందరూ ఎవరెవరు ఏయే బొమ్మలు తెస్తారో చెబుతుంటే, నేను లేచి \"మా అమ్మగారు రేడియో బొమ్మ చేసి ఇస్తానన్నారండీ.. ఇన్స్పెక్టర్ గారు వెళ్ళిపోయాక కూడా బళ్లోనే ఉంచెయ్యొచ్చు అన్నారు,\" అని చెప్పేశాను, చేతులు కట్టుకుని.\n\nమేష్టారు ఏమీ అనలేదు కానీ, అవుట్ బెల్లులో నా ఫ్రెండ్సులందరూ చుట్టూ చేరి ఒకటే అడగడం, రేడియో బొమ్మ ఎలా చేస్తారని. నాకు మాత్రం తెలిస్తే కదా. కొందరేమో వాళ్లకి తోచినట్టు ఊహించేసుకున్నారు. మట్టితో బొంగరాలు, కారుబొమ్మా అవీ చేసినట్టే రేడియో కూడా చేసేస్తారని. నేను అవుననీ, కాదనీ చెప్పలేదు. బళ్లోకి తేకముందే, వాళ్ళని ఇంటికి పిలిచి చూపించేస్తానని మాత్రం చెప్పాను. ఆవేళ సాయంత్రం బడినుంచి ఇంటికి వెళ్లేసరికి, రేడియోకి కావాల్సిన సరంజామా సిద్ధంగా పెట్టేసింది అమ్మ. అవి చూసి నేను నోరు తెరిచేశాను.\n\nఎక్కడినుంచి సంపాదించిందో కానీ ఓ పెద్ద అట్ట పెట్టి, పాత స్కేలు, ఎలకలు కొరికేసిన జల్లెడ, కొన్ని సీసా మూతలు. \"వీటితో రేడియో ఎలా చేస్తాం అమ్మా?\" అని అడిగాను, గూట్లో ఉన్న పెద్ద రేడియోని చూస్తూ. \"చూస్తూ ఉండు, నేను చేసేస్తాను కదా\" అంది అమ్మ. అట్ట పెట్టికి రంగు కాగితం అంటించేసిందా.. సీసా మూతలనేమో నాబుల్లా అతికేసింది. స్కేలేమో, స్టేషన్లు చూసుకోడానికన్న మాట. జల్లెడని మిషన్ కత్తెరతో కత్తిరించి, అరిచేయంత గుండ్రటి ముక్క చేసింది. దానిని స్కేలు కింద అతికించి, రంగు పెన్సిళ్ళతో రంగులేసేసరికి మా బొమ్మ రేడియో అచ్చం నిజం రేడియోలా తయారయ్యింది.\n\nఆ రేడియో మీద నా పేరు కూడా రాసేసింది అమ్మ. మా ఇంటి దగ్గర ఉన్న నా ఫ్రెండ్సులతో పాటుగా, పెద్దవాళ్ళకి కూడా నచ్చేసింది ఆ రేడియో. బళ్ళో మేష్టారు కూడా భలే మెచ్చుకున్నారు. పుస్తకంలో లేకపోయినా, ఆవేళ మాకు \'రేడియోనందలి భాగములు మరియు అది పనిచేయు విధానము\' పాఠం చెప్పేశారు. నా బొమ్మ రేడియోని చూపించే అని వేరే చెప్పక్కర్లేదు కదా. పిల్లలెవరికీ అందకుండా పై గోడమీద పెట్టేశారా రేడియోని. బళ్లోకి ఎవరైనా వస్తే మొదట రేడియోనే కనిపించేది. ఇన్స్పెక్షన్ కి వచ్చిన ఇన్స్పెక్టర్ గారు గోడ మీద నుంచి దింపించి మరీ చూశారు. నేను హైస్కూల్లో చేరాక కూడా, ఎప్పుడన్నా మా పాత స్కూలికి వెడితే ఆ రేడియో పలకరించేది నన్ను. \n',general
'వర్తమానం బరువుగా సాగుతున్నట్టుగా అనిపిస్తే మనం చేయగలిగేవి రెండు పనులు. భవిష్యత్తుని గురించి అందమైన కలలు కనడం లేదా గడిచిపోయిన జీవితాన్ని, ముఖ్యంగా అందులో అత్యంత మధురమైన బాల్యాన్ని గుర్తు చేసుకోవడం. ఈ రెండో పనిని ఏమంత కష్ట పడకుండా అదాటున చేసేయాలంటే మాత్రం ఒక్కటే మార్గం.. శ్రీరమణ రాసిన \'షోడా నాయుడు\' కథని ఒక్కసారి చదివితే చాలు. ఆకాశంలో చందమామని అద్దంలో చూపించినట్టుగా, మన బాల్యాన్నంతా తెచ్చి మన కళ్ళముందుంచే కథ ఇది.\n\nకథకుడు ఏడెనిమిదేళ్ళ పిల్లవాడిగా ఉన్నప్పుడు మొదలవుతుందీ కథ. వేసవి సెలవుల్లో అందరిలాగా హాయిగా ఆడుకోకుండా, అమ్మిచ్చిన డబ్బులతో ఏ జీళ్ళో, ఐస్ ఫ్రూటో కొనుక్కోకుండా మన హీరో చేసే పనేమిటంటే, పొద్దస్తమానం వాళ్ళూరి షోడా నాయుడి బండి వెనక తిరగడం. అప్పుడప్పుడూ షోడాలు కొనుక్కుని తాగడం. కనీసం ఒక్కటి, ఓకే ఒక్క షోడా గోళీని సంపాదించడమే మనవాడి ఆశయం మరి. గోపిగాడి దగ్గరా, శీనాయ్ దగ్గరా ఉన్న షోడా గోళీ తన దగ్గర లేకపొతే ఎలా? అక్కడికీ నాయుణ్ణి ఎంతో మర్యాదగా అడిగాడు, గోళీ కావాలని. నాయుడేమో కసిరి కొట్టాడు. షోడా పగిలిపోతేనే కదా గోళీ వచ్చేది. షోడా పగిలితే నష్టం కన్నా ప్రమాదం ఎక్కువ.\n\nఊరంతటికీ షోడాలు సప్లయ్ చేసేది నాయుడు ఒక్కడే. అందుకే పాలకోసం నల్లరాయి మోసినట్టుగా, ఎద్దు వెనుక నక్క తిరిగినట్టుగా, నాయుడి వెంట ఆశగా తిరగడం. షోడాలు తాగుతూ, తేన్చుకుంటూ, తన మీద తనే జాలిపడుతూ తిరగడం. నాయుడేమీ కోపిష్టి మనిషి కాదు. బోళా మనిషి, లౌక్యం కూడా బాగానే తెలుసు. షోడాలే అతని ప్రపంచం. ఇంకో మాటలో చెప్పాలంటే మొత్తం ప్రపంచంలో షోడా వంటి వస్తువు మరొకటి లేదతనికి. మూడు కాయల మిషన్ ని తనంత బాగా తిప్పే వాడు ఆ చుట్టుపక్కల ఎవడూ లేదని గాట్టి నమ్మకం కూడాను.\n\n\nషోడా కోసం మన బుల్లి హీరో చేసే ప్రయత్నాలన్నీ పాఠకులని బాల్యంలోకి తీసుకెళ్ళిపోయేవే. గుళ్ళో పురాణం చెప్పేటప్పుడైతేనేం, ఊళ్లో వాళ్ళంతా కలిసి పౌరాణిక నాటకం వేసినప్పుడైతేనేం.. ఏదోలా నాయుడు చూడకుండా ఓ షోడా నొక్కేసి, గోళీ తీసేసుకోవాలన్న తాపత్రయాన్ని కేవలం చదివి తీరాలి. పనిలో పనిగా షోడా కనిపెట్టినవాడి చవటాయితనాన్ని తిట్టేస్తాడు కూడా, సీసాలో గోళీ అలా బయటకి రాని విధంగా అమర్చినందుకు. (నా చిన్నప్పుడు నేను కూడా షోడా తాగిన ప్రతిసారీ, గోళీ తీసేసుకోవాలని విఫల ప్రయత్నాలు చేసి అచ్చం ఇలాగే తిట్టేసుకున్నాను.)\n\nకాలం ఎవరికోసమూ ఆగదు కదా.. మన వాడు గోళీకోసం ప్రయత్నిస్తూ ఉండగానే హైస్కూలు చదువుకి వచ్చేస్తాడు. పైగా అమ్మనీ, ఊరినీ విడిచిపెట్టి మావయ్య ఊరికి ప్రయాణం. తన దగ్గరున్న గోళీలన్నీ లెక్కపెట్టి, లెక్క రాసి పెట్టుకుని, ఓ కవర్లో భద్రంగా మూటకట్టి, నేరేడు చెట్టు మొదట్లో జాగ్రత్తగా పాతి పెట్టి, మావయ్య ఇంటికి బయలుదేరితే ఏముంది? పందికొక్కులు ఆ మూటని తవ్వేసినట్టుగా రోజూ పీడకలలు. పెరిగి పెద్దయిన హీరోని వెతుక్కుంటూ షోడా నాయుడు వస్తాడొక రోజు. వయసు మీద పడింది తప్ప, అతని ధోరణిలో ఎలాంటి మార్పూలేదు. తర్వాత వచ్చే హృద్యమైన సన్నివేశమే ఈ కథకి ప్రాణం. అక్షరాలా కొన్ని వందల సార్లు చదివినా, ఇప్పటికీ చదివే ప్రతిసారీ చివరి వాక్యాలు నా కంటికి మసక మసగ్గానే కనిపిస్తాయి. అది కథలో ఉన్న తడి.\n\nరెండున్నరేళ్ళ క్రితం నేనో బ్లాగు మొదలు పెట్టాలనుకున్నప్పుడు, \'ఏం పేరు పెట్టాలి?\' అన్న ఆలోచనకి ఈ కథే సమాధానం చెప్పింది. నెమలికన్నుల విసనకర్రలతో అందరినీ దీవించి పొట్టపోసుకునే సంచార జాతివాళ్ళ దగ్గర నుంచి ఒకే ఒక్క \'నెమలికన్ను\' సంపాదించడం కోసం నేను పడ్డ తిప్పలన్నీ కళ్ళముందు మెదిలాయి. ఓ నెమలికన్ను సంపాదించుకోగలిగి ఉంటే నా (బ్లాగు) కథ వేరే విధంగా ఉండేదేమో. అంతే కాదు, ఈ కథ స్కాన్ కాపీని కొందరు బ్లాగర్లకి పంపి వాళ్ళని మిత్రులని చేసేసుకున్నాను కూడా. చదివి తీరవలసిన ఈ \'షోడా నాయుడు\' కథ శ్రీరమణ \'మిధునం\' కథ సంకలనం లోది. నవోదయ నుంచి మొన్ననే తాజా ప్రచురణ వచ్చింది. \'ధనలక్ష్మి\' \'బంగారు మురుగు\' తో సహా మొత్తం ఎనిమిది కథలున్న ఈ సంకలనం వెల రూ. 60. అన్ని ప్రముఖ పుస్తకాల షాపుల్లోనూ లభ్యం.\n',general
'ప్రస్తుతం భారతదేశంలో ఔషధ పరిశ్రమ టర్నోవరు ఏడాదికి అక్షరాలా ఇరవై ఐదు వేల కోట్ల రూపాయలు. ఏ ఇతర పరిశ్రమల అభివృద్ధి గ్రాఫ్ లోనన్నా ఎగుడు దిగుళ్ళు ఉంటున్నాయేమో కానీ, ఈ పరిశ్రమ మాత్రం ఏటా ఇరవై శాతం వృద్ధి రేటుని నమోదు చేసుకుంటూ పైపైకి పోతోంది. అవును మరి, జనాభా పెరుగుతోంది, అనారోగ్యాలూ పెరుగుతున్నాయి. కొత్త కొత్తరోగాలకి కొత్త కొత్త మందులు కనిపెడుతూ ఈ పరిశ్రమ వెలిగిపోతోంది. ఫార్మసీ విద్య ఊపందుకుంది. భారతీయ ఫార్మసీ విద్యార్ధులకి ప్రపంచ దేశాల్లో డిమాండ్ పెరుగుతోంది.\n\nప్రపంచీకరణ పుణ్యమా అని అభివృద్ధి చెందిన దేశాలు తమ పరిశ్రమలని -- ముఖ్యంగా ఔషధ పరిశ్రమలని - భారత దేశంలో స్థాపించడానికి ఉత్సాహం చూపిస్తున్నాయి. తక్కువ పెట్టుబడితో ఎక్కువ లాభాలు ఆర్జించే అవకాశాలు ఇక్కడ ఉండడమే మనమీద చూపిస్తున్న ప్రేమకి కారణం. ఔషధ పరిశ్రమల స్థాపన విషయంలో ఆంధ్రప్రదేశ్ మిగిలిన రాష్ట్రాలతో పోటీ పడుతూ ఉండడం మనకెంతో గర్వకారణం. అవును, ఈ పరిశ్రమలకి కావాల్సిన ముడిసరుకంతా ఇక్కడ చౌకగా దొరుకుతుంది, ప్రయోగాలు చేసే మెదళ్ళు కలిగిన నిపుణులతో పాటు ప్రయోగాలూ చేయించుకునే శరీరాలున్న అభాగ్యుల వరకూ.\n\nగుంటూరు జిల్లా పిడుగురాళ్ళ కి చెందిన కొందరు నిరక్షరాస్యుల శరీరాల మీద హైదరాబాద్ కి చెందిన ఒక ఔషధ పరిశ్రమ చేసిన ప్రయోగాలు ఈమధ్యనే వెలుగులోకి వచ్చాయి. పేపర్లు, టీవీలు వరుస కథనాల ద్వారా ప్రభుత్వంలో కొంత మేరకి చలనం రప్పించాయి. మంచిదే. కానీ, ఇక్కడ గుర్తు చేసుకోవాల్సిన విషయం ఏమిటంటే ఇలా జరగడం ఇదే మొదటి సారి కాదు. ఇంకా చెప్పాలంటే, గడిచిన పదేళ్ళ కాలంలో కేవలం మన రాష్ట్రంలోనే ఏడాదికి ఒకటి రెండు ఉదంతాలకి తక్కువ కాకుండా వెలుగు చూస్తూనే ఉన్నాయి.\n\nమెజారిటీ కేసుల్లో, పరిశోధనల కోసం ఉపయోగ పడుతున్న వారికి తమ శరీరాలపై జరిగే ప్రయోగాలను గురించి కనీస అవగాహన లేదు. ఇందుకు కారణం వాళ్ళ అజ్ఞానం, నిరక్షరాస్యత. వాళ్ళనీ పనికి పురిగొల్పుతున్నవి ఆకలి, పేదరికం. స్వాతంత్రం వచ్చిన అరవైనాలుగేళ్ళ తర్వాత కూడా అపరిష్కృతంగా ఉండిపోయిన రెండు సమస్యలు. మనమిప్పుడు మన ఔషధ పరిశ్రమలు సాధిస్తున్న వృద్ధి రేటుని చూసి గర్వ పడాలా? లేక, తమ శరీరాలు ప్రయోగ శాలలుగా మారుతున్న విషయం కూడా తెలియకుండా, కేవలం ఆకలితో పోరాటం కోసం గినీ పిగ్స్ గా మారుతున్న మనవాళ్ళని చూసి సిగ్గు పడాలా?\n\nఇదొక్కటేనా? వ్యవసాయంలోనూ మన వృద్ధి రేటు బాగుంది. రైతుల కష్టానికి ప్రకృతి సహకారం తోడవ్వడంతో మంచి దిగుబడి వచ్చింది. రెండువేల పదో సంవత్సరంలో భారత దేశంలో ఉత్పత్తైన మొత్తం ఆహారధాన్యాలు రెండువందల ముప్ఫై ఐదు మిలియన్ టన్నులు. వ్యవసాయానికి సంబంధించి ఇది కొత్త రికార్డు. వ్యవసాయ ప్రధానమైన మన రాష్ట్రానికీ ఈ రికార్డులో భాగం ఉంది. మరి ప్రస్తుతానికి వస్తే? పత్తి రైతులకి విత్తనాలు దొరకడంలేదు. వరి పండించే రైతులు గిట్టుబాటు ధర లేక \'క్రాప్ హాలిడే\' కి సిద్ధ పడుతున్నారు. గత దిగుబడిని చూసుకుని గర్వ పడాలా? భవిష్యత్తుని గురించి ఆందోళన చెందాలా?\n\nప్రతిష్టాత్మకమైన జాతీయ సాంకేతిక విద్యాలయాల్లో సీట్లు సంపాదిస్తున్న తెలుగు విద్యార్ధుల సంఖ్య ఏటేటా పెరుగుతోంది. జాతీయ స్థాయిలో ఏ పోటీ పరీక్ష జరిగినా విజేతల జాబితాలో మనవాళ్ళకి చోటుంటోంది. మరో పక్క, పదేళ్ళ క్రితం నమోదైన జననాల జాబితాకీ, ఇప్పుడు బళ్ళో ఉన్న పదేళ్ళ వయసు పిల్లల జాబితాకీ పొంతన కుదరడం లేదు. బళ్ళో లేని పిల్లలందరూ బాలకార్మికులే అన్న ప్రభుత్వ ఉవాచ ప్రకారం చూస్తే, బాలకార్మిక వ్యవస్థని పెంచి పోషించడంలో మనది రికార్డు. మరో పక్క విద్యార్ధుల ఆత్మహత్యలూ పెద్ద సంఖ్యలోనే నమోదవుతున్నాయ్. మనవాళ్ళ విజయాల్ని చూసి కాలరెత్తు కోవాలా? ఇప్పటికీ అపరిష్కృతంగా ఉన్న సమస్యలని చూసి ఆవేదన చెందాలా?\n\nహిందీ చిత్ర పరిశ్రమ తర్వాత, దేశంలోనే పెద్ద ఎత్తున పెట్టుబడులు పెట్టి ఏటా పెద్ద సంఖ్యలో సినిమాలు నిర్మిస్తున్నది మన తెలుగు సినిమా పరిశ్రమే. ఏడాదికి కనీసం ఒకటి రెండన్నా రికార్డు స్థాయిలో వసూళ్లు తెచ్చే సినిమాలని అందిస్తూ, వేలాది మందికి ప్రత్యక్షంగానూ, పరోక్షంగానూ ఉపాధి చూపిస్తోంది. కథానాయకుడు మినహా, మిగిలిన పాత్రలకి దేశంలో ఏ మూల ఉన్న కళాకారుల్నైనా తీసుకోగల, అంగీకరించగల ఔదార్యం కూడా మనసొంతం. అలాగే ఎన్ని కొత్త టీవీ చానళ్ళు వచ్చినా వద్దనకుండా ఆదరిస్తాం మనం. కానీ, సమాజంలో పెరుగుతున్న హింసకీ, ఆడపిల్లలపై పెరుగుతున్న దాడులకీ పరోక్ష కారణం కూడా ఈ సినిమాలు, చానళ్ళేనన్నది కాదనలేని నిజం. ...మళ్ళీ అదే ప్రశ్న, గర్వ పడాలా? సిగ్గు పడాలా? \n',general
'చే గువేరా.. హై సొసైటీ యువకుల టీషర్టుల మీది ఒకానొక డిజైన్ గా ఇప్పుడు చాలామందికి పరిచయం. వైద్యుడిగా, క్యూబా విముక్తి కోసం పోరాడిన వ్యక్తిగా, వివిధ హోదాల్లో క్యూబా అభివృద్ధి కోసం పనిచేసిన వాడిగా, అన్నింటికీ మించి అలుపెరుగని యాత్రీకుడిగా చే గువేరా ను గురించి ప్రపంచానికి తెలిసింది తక్కువే. ముఖ్యంగా వైద్య విద్యార్ధిగా ఉన్న కాలంలో తన ఇరవైనాలుగో ఏట మిత్రుడు అల్బెర్టో తో కలిసి ఓ మోటర్ సైకిల్ పై చిలీ, పెరు, కొలంబియా, వెనిజులాల్లో ఏడు నెలల పాటు చేసిన యాత్ర సాహసోపేతమైనది.\n\nఎర్నెస్ట్ గువేరా ఆలోచనల్లో మార్పు తెచ్చి అతని జీవిత గతిలో మార్పు తెచ్చిన ఈ యాత్రా కాలంలో \'చే\' రాసుకున్న నోట్సులూ, రాసిన లేఖల ఆధారంగా వెలువరించిన సంకలనానికి తెలుగు అనువాదం \'చే గువేరా మోటర్ సైకిల్ డైరీ.\' నిజానికీ యాత్రకి పునాది గువేరా కన్న ఒక పగటి కల. \"మనం ఉత్తరమెరికా ఎందుకు వెళ్ళకూడదు?\" అన్న ప్రశ్న మొదలవ్వడం మొదలు, తన మోటర్ సైకిల్ \'లా రొడెరోసా\' మీద ప్రయాణం ప్రారంభం అయ్యేంతవరకూ పేజీలు చక చకా తిరిగి పోతాయి.\n\nసరదాగా మొదలైన ప్రయాణం మెల్లమెల్లగా గంబీరంగా మారుతుంది. ఈ యాత్రికులిద్దరికీ కొన్ని చోట్ల స్థానికుల నుంచి ఘన స్వాగతం లభిస్తే, మరి కొన్ని చోట్ల పట్టించుకునే వాళ్ళే ఉండరు. ఇక మోటర్ సైకిల్ పెట్టే ఇబ్బందులకైతే లెక్కే లేదు. పెద్దగా డబ్బు వెంట తీసుకెళ్లకుండా, దారిలో ఆగుతూ జనానికి వైద్యం చేయడం ద్వారా కొద్దో గొప్పో సంపాదిస్తూ ప్రయాణాన్ని కొనసాగించారు చే గువేరా, అల్బెర్టోలు. ట్రక్ డ్రైవర్ మొదలు, పోలీసులు, సైనికాధికారుల వరకూ ఎందరో సహాయపడ్డారీ మిత్రులకి, యాత్రని పూర్తి చేయడంలో.\n\n\nఅనారోగ్యం, ప్రకృతి సహకరించక పోవడం లాంటి సమస్యలెన్నో ఎదురయ్యాయి. ఇక స్థానిక సమస్యలు సరేసరి. భాష, సంస్కృతికి మారిపోతూ ఉండడం, కొన్ని చోట్ల కొత్త వారిని అనుమానంగా చూసే స్థానికులు, సవాలక్ష ప్రశ్నలతో వేధించే రక్షణ అధికారులు.. వీటన్నింటినీ అధిగమిస్తూ ప్రజల సమస్యలని అధ్యయనం చేస్తూ సాగిన యాత్రలో వినోదానికీ కొదవ లేదు. ప్రారంభంలో కొంత దూరం వెంటాడిన కుక్క పిల్ల మొదలు, చివర్లో ఓడ కెప్టెన్ తో సాగే బేరసారాల వరకూ చిన్న చిన్న సంఘటనలని హాస్యస్పోరకంగా వివరించిన తీరు బాగుంది.\n\nప్రజాశక్తి బుక్ హౌస్ ప్రచురించిన ఈ పుస్తకం చదవడాన్ని పూర్తి చేయడానికి నాకు అక్షరాలా రెండు సంవత్సరాలు పట్టింది. అలాగని ఇదేమీ పెద్ద పుస్తకం కాదు. కేవలం నూట అరవై పేజీలు అంతే! చాలా చోట్ల కృతకంగా అనిపించిన అనువాద శైలి, కనీసం పేజీకి ఒకటికి తక్కువ కాకుండా కనిపించిన ముద్రా రాక్షసాలు, ఎప్పటికప్పుడు పుస్తకం చదవాలన్న ఆసక్తిని తగ్గించేశాయి. ఫలితంగా, చదవడం మొదలు పెట్టడం, ఓ నాలుగైదు పేజీలు చదివి పక్కన పెట్టడం. ఎలాగైనా పూర్తి చేయాలన్న సంకల్పం ఒకటైతే, యాత్ర ఎలా ముగిసిందో తెలుసుకోవాలన్న కుతూహలం మరికొంత కలిసి ఈ పుస్తకాన్ని పూర్తి చేయించాయి.\n\nఅనువాదకుడు (కె. వీరయ్య) వాడిన భాష బాగుండక పోగా, అపార్ధాలకి తావిచ్చేవిధంగా ఉంది. ఉదాహరణకి ఒక చోట, చే గువేరా, అల్బెర్టోలకి ఎక్కడా భోజనం దొరకదు. వాళ్ళు పస్తు ఉంటే, ఒక పోలీసు తనకోసం తెచ్చుకున్న భోజనంలో వీళ్ళకీ భాగం పంచుతాడు. ఆ భోజనాన్ని చే \'దరిద్రపు భోజనం\' గా భావించినట్టుగా రాయడం అయోమయానికి గురిచేసింది. ఆ పరిస్థితిలో దొరికిందే పరమాన్నం అనుకుంటారు ఎవరైనా. బహుశా \'రుచి లేని భోజనం\' అనడానికి బదులు ఇలా రాశారేమో అనుకున్నాను. ఇది కేవలం ఒక చిన్న ఉదాహరణ మాత్రమే.\n\nపదాల వాడుక చాలా చోట్ల అర్ధాన్ని మార్చేసేదిగా ఉంది. దానికి తోడు అచ్చు తప్పులు. మొత్తం మీద పుస్తకం పూర్తి చేయడం అన్నది సహన పరీక్షగా మారింది. కాకపొతే, పుస్తకం ఇంగ్లిష్ వెర్షన్ చదవాలన్న కుతూహలం కలిగింది. ముఖ్యంగా ప్రదేశాలని మాత్రమే వర్ణించి ఊరుకోకుండా, అక్కడి భౌగోళిక పరిస్థితులు, చరిత్ర, ప్రజల స్థితిగతులు వంటి అంశాలని స్పృశించడం నచ్చింది. చే గువేరా తో పాటుగా అల్బెర్టో కూడా వెంటాడతాడు పాఠకులని. (ప్రజాశక్తి పుస్తక కేంద్రాలన్నీ, వెల రూ. 75). అన్నట్టు \'గమ్యం\' సినిమా కి స్ఫూర్తి ఈ రచన ఆధారంగా తీసిన విదేశీ సినిమానే. \n',general
'సంయుక్త బాగా కలిగిన కుటుంబంలో పుట్టింది. కష్టమంటే ఏమిటో తెలీదు. సౌందర్య, సంగీతల తర్వాత పుట్టిన సంయుక్త అంటే తండ్రి భారద్వాజకి ప్రత్యేకమైన అభిమానం. తల్లి భానుమతికి మాత్రం సంయుక్త కన్నా మిగిలిన ఇద్దరు పిల్లలంటేనే ప్రేమ ఎక్కువ. కారణం, సంయుక్తది అంతా తండ్రి పధ్ధతి. అనవసర ఆడంబరాలకీ, ఆర్భాటాలకీ వ్యతిరేకం. ఉన్నది ఉన్నట్టుగా మాట్లాడడమే మొదటి నుంచీ అలవాటు. తమదైన ప్రపంచాన్ని నిర్మించుకుని అందులో తామే రాణులుగా బతుకుతున్న తల్లికీ, అక్కలకీ సంయుక్త వైఖరి ఏమాత్రమూ కొరుకుడు పడదు.\n\nకాలం ఎప్పుడూ ఒకేలా ఉండదు కదా.. కష్టమంటే ఏమిటో తెలియని సంయుక్తని ఒక్కసారిగా కష్టాలు చుట్టుముట్టాయి. తండ్రికి చేదోడు వాదోడుగా ఉండి బిజినెస్ వ్యవహారాల లెక్కలు చూస్తున్న సంయుక్త వ్యాపారం నష్టాల్లో పడ్డ సంగతిని ముందుగానే పసిగడుతుంది. ఖర్చు తగ్గించుకోమని సలహా ఇచ్చి తల్లికీ, అక్కలకీ మరింతగా శతృవు అవుతుంది. నష్టాలూ అప్పులూ పెరిగి ఇల్లు వేలం వేసే పరిస్థితి వచ్చినప్పుడు కూడా ధైర్యాన్ని కోల్పోలేదు సంయుక్త. కానీ, రెండు రోజుల్లో ఇల్లు వేలం వేస్తారన్న నోటీసు అందుకున్న తండ్రి ఆత్మహత్య చేసుకున్నప్పుడు ఆమె స్థాణువే అయ్యింది.\n\nఅంతకు మించి, అప్పటివరకూ తనని ప్రేమిస్తున్నానంటూ వెంటపడి, పెళ్లికి తన అంగీకారం కోసం చుట్టూ తిరిగిన వాడు ఒక్కసారిగా దూరమైపోయినప్పుడు ప్రపంచం అంటే ఏమిటో అర్ధం కావడం మొదలుపెడుతుంది ఆమెకి. అప్పటివరకూ తమ చుట్టూ తిరిగి పనులు చేయించుకున్న వాళ్ళూ, తమచేత డబ్బు ఖర్చు పెట్టించిన వాళ్ళూ ఒక్కసారిగా ముఖం చాటేస్తున్నా వాస్తవాలు తెలుసుకోలేరు ఆమె తల్లీ, అక్కలూ. ఆ కష్ట సమయంలో వాళ్ళని ఆదుకున్నది సంయుక్త మేనత్త విమలమ్మ, ఆమె కొడుకు వసంత్.\n\nవీళ్ళని ఇంట్లో పెట్టుకుని వాళ్ళింట్లో వాళ్ళే పరాయి వాళ్ళుగా బతుకుతున్న విమలమ్మ, వసంత్ అంటే చిన్నచూపే భానుమతికీ, సౌందర్యకీ, సంగీతకీ. ఒక్క సంయుక్తకి మాత్రమే వాళ్ళు చేసిన సాయం ఎంత గొప్పదో అర్ధమవుతుంది. అంతకు మించి, చాలీ చాలని సంపాదనతో ఇబ్బంది పడుతున్న వసంత్ కి తనవంతుగా సాయపడడానికి నడుం బిగిస్తుంది. తల్లిని ఎదిరించి ఉద్యోగంలో చేరుతుంది సంయుక్త. ఒక తరహా జీవితానికి అలవాటు పడిపోయిన తల్లిని మార్చడం కష్టమని అర్ధం చేసుకుని, కనీసం అక్కలనైనా బయటి ప్రపంచంలోకి తీసుకురాడానికి ప్రయత్నం చేస్తుంది సంయుక్త.\n\nడబ్బుమీద విపరీతమైన మోజు చూపించే సౌందర్య తన తండ్రి వయసున్న సహదేవవర్మని డబ్బుకోసం పెళ్లి చేసుకున్నప్పుడూ, మంచి గాయని అయిన సంగీతని ఆర్కెస్ట్రా నిర్వహించే చక్రపాణి ప్రేమలోకి దింపి రహస్యంగా పెళ్ళాడినప్పుడూ కూడా సంయుక్త కేవలం మౌన ప్రేక్షకురాలు మాత్రమే. కేవలం ఐశ్వర్యం, ఆడంబరాలు మాత్రమే జీవితం కాదన్న సత్యాన్ని తెలుసుకున్న సంయుక్త, తన జీవితాన్ని తనకి నచ్చినట్టుగా మలచుకునే ప్రయత్నాలలో పడుతుంది. డబ్బులేని తనం ఆమెని బాధించదు. అంతకు మించి ఎవరి మీదా ఆధారపడకుండా బతకడం ఆనందాన్ని ఇస్తుంది. కేవలం కష్టాన్ని మాత్రమే నమ్ముకునేలా చేసిన ఆనందం అది.\n\nవసంత్ తనకి తగినవాడని నిర్ణయించుకున్న సంయుక్త అతన్ని పెళ్లి చేసుకుంటుంది, తన తల్లిని ఒప్పించి. వైవాహిక జీవితంలో తృప్తి ఉన్నా, ప్రశాంతత దొరకదు ఆమెకి. అక్కలిద్దరి వైవాహిక జీవితాల్లో వచ్చిన ఇబ్బందులు ఆమె జీవితం మీద ప్రభావాన్ని చూపించడం మొదలెడతాయి. ఎన్ని ఇబ్బందులు వచ్చినా మానసిక స్థైర్యాన్ని కోల్పోని సంయుక్త, ధైర్యంగానే వాటిని ఎదుర్కొంటుంది. తండ్రి నేర్పిన విలువలనీ, కష్టపడే తత్వాన్నీ అక్షరాలా అమలు చేస్తుంది. జీవితంలో వచ్చే సమస్యలు తాత్కాలికమేననీ, డబ్బు మాత్రమే అన్ని సమస్యలనీ పరిష్కరించలేదనీ అర్ధం చేసుకున్న సంయుక్త, తన చుట్టూ ఉన్న వల్ల జీవితాల్లోనూ సౌరభాన్ని నింపడం ద్వారా అక్కలిద్దరికీ ఆదర్శంగా నిలబడుతుంది.\n\nదాదాపు పదిహేనేళ్ళ క్రితం \'ఇండియాటుడే\' పక్ష పత్రికలో సీరియల్గా వచ్చిన యద్దనపూడి సులోచనారాణి నవల \'జీవన సౌరభం\' లో నాయిక సంయుక్త. యద్దనపూడి సృష్టించిన మెజారిటీ నాయికలకి నేలమీద నడిచే అలవాటు ఉండదు. వాళ్లకి భిన్నంగా అనిపించింది సంయుక్త. కేవలం ఈ పాత్ర కోసమే ఆ సీరియల్ క్రమం తప్పకుండా చదివాను అప్పట్లో. \"చిన్ని నవ్వులో ఎన్ని ఆశలు..\" టైటిల్ సాంగ్ తో ఈటీవీలో డైలీ సీరియల్గా ప్రసారమయినప్పుడు, అప్పటివరకూ బాలనటిగా సినిమాల్లో చేసిన సునయన టీవీ నాయికగా ప్రమోటయ్యింది, సంయుక్త పాత్రని ధరించి. \'జీవన సౌరభం\' నవలని ఎమెస్కో ప్రచురించింది. పేజీలు 200, వెల రూ. 60. అన్ని ప్రముఖ పుస్తకాల షాపుల్లోనూ దొరుకుతోంది. \n',general
'నాకన్నా ఏడాది చిన్నవాడైన బాబూజీ నాకు అన్నయ్య ఎలా అయ్యాడో చెప్పాలంటే, ముందుగా బాబూజీ గురించి చెప్పాలి. నలుగురు పిల్లలు పుట్టి పోయిన తర్వాత పుట్టిన బాబూజీ అంటే వాళ్ళమ్మకీ, నాన్నకీ ప్రాణం. ఇంకా చెప్పాలంటే ప్రాణం కంటే ఎక్కువే కూడాను. పిల్లాడిని బతికించుకోడం కోసం చేసిన అనేక ప్రయత్నాల్లో ఒకటిగా పేరు పెట్టలేదు. ఏదో ఒక పేరుతో పిలవాలి కాబట్టి \'బాబూజీ\' అని పిలవడం మొదలెట్టి, చివరికి బళ్ళో కూడా అదే పేరు రాయించారు.\n\nఊహ తెలిసినప్పటినుంచీ ఆడింది ఆట, పాడింది పాట అవ్వడంతో చాలా చిన్నప్పుడే తను సర్వజ్ఞుణ్ణనే నమ్మకం మొదలయ్యింది బాబూజీలో. కొన్ని కొన్ని నమ్మకాలకి ఆధారాలు ఉండవు. దానికి తోడు, వాళ్ళ నాన్న రెండ్రోజులకోసారి బడికొచ్చి పిల్లలందరి ఎదురుగానూ వాళ్ళబ్బాయి అర్భకం పిల్లాడు కాబట్టి వాణ్ణి కొట్టకండనీ, మిగిలిన పిల్లలు కూడా ఏమీ చేయకుండా చూడమనీ మేష్టారిని బతిమాలి వెళ్ళేవాడు. బాబూజీతో సమస్య ఏమిటంటే తను చెప్పిందే కరక్టు. అది తప్పయి ఉండచ్చనే ఆలోచన పొరపాటున కూడా వచ్చేది కాదు.\n\nరెండూ రెండూ కలిపితే మూడు వస్తుందని తనకి అనిపిస్తే, మేష్టారు ఎంతగా చెప్పినా కూడా జవాబు నాలుగు అని నమ్మేవాడు కాదు. వాళ్ళ నాన్న కారణంగా మొదట్లో బాబూజీని క్షమించేసినా, తర్వాత్తర్వాత మేష్టారు కోపం ఆపుకోలేక సుద్దముక్కలు బాబూజీ తలమీద తగిలేలా విసరడం లాంటి శిక్షలు వేసేవాళ్ళు. అదే మాకైతే తొడ పాశాలూ, గోడకుర్చీలూను. తను నా తర్వాత క్లాసు కాబట్టి, ప్రతి వేసవిలోనూ నా పుస్తకాలు తను తీసుకునే వాడు. మా ఇంట్లో వాళ్ళకీ, వాళ్ళింట్లో వాళ్ళకీ ఉన్న స్నేహం వల్ల నాకు తప్పేది కాదు.\n\nనేను నా పుస్తకాలని ఎలా చూసుకోవాలో అప్పుడప్పుడూ జాగ్రత్తలు చెబుతూ ఉండే వాడు. తర్వాత తను తీసుకోవాలి కదా మరి. కొంచం పెద్దయ్యే కొద్దీ బాబూజీ అభిరుచులు కూడా కొంచం ప్రత్యేకం అని తెలుస్తోంది మాకందరికీ. తనకి కత్తి ఫైటు కాంతారావంటే తెగిష్టం. ఎంతగా అంటే, మా ఊళ్లోకి రికార్డింగ్ డేన్స్ వచ్చినప్పుడు కాంతారావు పాట వేయించమని వాళ్ళ నాన్నతో ట్రూప్ వాళ్లకి రికమెండ్ చేయించే అంత. \"ఇప్పటివరకూ కాంతారావు పాటలు ఎవరూ అడగలేదండీ.. మాకు రావు,\" అని చెప్పేశారు వాళ్ళు.\n\nఓరోజు బళ్ళో మేష్టారికి బాబూజీ మీద బాగా కోపం వచ్చేసింది. కొట్టడానికి లేదు కదా. అందుకని హాజరు పట్టీ తీసి, \"నీపేరు బాబూజీ కాదు. బాపూజీ అని ఉండాలి. తప్పు పడింది\" అన్నారు. \"కాదండీ నా పేరు బాబూజీనే\" అని మావాడి వాదన. అక్కడ మేష్టారిదే బలం కాబట్టి అప్పటికప్పుడు రికార్డులో \'బాపూజీ\' అని పేరు మార్చేసుకుని పగ సాధించారు. బాబూజీ ఊరుకోకుండా వాళ్ళ ఇంట్లో చెప్పేశాడు. పేరు విషయంలో మేష్టారు రాజీ పడని కారణంగా మా బాబూజీ రికార్డుల్లో బాపూజీ గా మారిపోయాడు.\n\nరోజులు గడుస్తూ ఉండగా, బాబూజీ ఒకసారి వాళ్ళింట్లో వాళ్ళతో హైదరాబాద్ వెళ్లి వచ్చాడు. తనకి బాగా నచ్చింది. నేనప్పటికే హైదరాబాద్ చూసేసినా, తను చెప్పే కబుర్లన్నీఆశ్చర్యంగా నోరు తెరుచుకుని వినాల్సి వచ్చేది. లేకపొతే తనకి కోపం వచ్చేసేది మరి. ఆరకంగా నాకు కొద్దిగా నటించడం నేర్పించాడు బాబూజీ. ఊళ్ళో అడిగిన వాళ్ళకీ, అడగని వాళ్ళకీ హైదరాబాద్ విశేషాలు చెబుతూ ఉండగా, బాబూజీకి ఉన్నట్టుండి మా ఊరిని కూడా హైదరాబాద్ గా మార్చేయాలని కోరిక పుట్టింది. \"మనం పెద్దయ్యాక అలాగే మార్చేద్దాం. మీ ఇంటిదగ్గరే చార్మినార్ కట్టిద్దాం\" అని నమ్మకంగా చెప్పాను.\n\nపదో తరగతి పరీక్ష తప్పగానే బాబూజీకి పెళ్లి చేసేయాలని నిశ్చయించారు వాళ్ళింట్లో. వాళ్ళు పెద్ద స్థితిమంతులేమీ కాదు. ఇతగాడికా చదువూ అబ్బడం లేదు, ఏ పనీ చేసేంత బలమూ లేదు. \"ముందేదన్నా కుసి (కృషి-చేతిపని) నేర్పించవయ్యా. పెళ్లి తర్వాత చెయ్యొచ్చు\" అని ఊళ్ళో వాళ్ళు చెప్పి చూశారు కానీ, వాళ్ళ నాన్న వినకుండా తనకి ఎన్నో ఏట పెళ్లయ్యిందో, వాళ్ళ నాన్నకీ, తాతకీ ఏ వయసులో పెళ్లయ్యిందో ఆపకుండా అరగంట సేపు ఉపన్యసించి అందరి నోళ్ళూ మూయించేశాడు.\n\nతగుమాత్రం వైభవంగా బాబూజీ పెళ్ళయిపోయింది. ఆడవాళ్ళు కూడా మెచ్చుకున్న అందం ఆ అమ్మాయిది. \"కాకి ముక్కుకి దొండపండు\" అన్నారు కిట్టనివాళ్ళు. పెళ్ళయిన వాణ్ణి, అతని భార్య ఎదురుగా ఏరా, ఒరే అని మాట్లాడకూడదని మా అందరికీ ఇళ్ళలో మళ్ళీ మళ్ళీ చెప్పి ప్రాణాలు తోడేశారు. మిత్రులందరం కలిసి కూర్చుని ఆలోచించుకుని బాబూజీని \'అన్నయ్య\' అని పిలవాలని నిర్ణయించేసుకున్నాం. కానైతే పెద్దగా మాట్లాడే పని ఉండడం లేదు. ఎప్పుడో తప్ప తను బయటికి రాడు. మేం వెళ్లకూడదని ఇళ్ళలో ఆర్డర్లు.\n\nబాబూజీ అన్నయ్య ఆడవాళ్ళని కూడా తన ఇంటికి రానివ్వడం లేదనీ, భార్యని ఎవరితోనూ మాట్లాడనివ్వడం లేదనీ బోల్డన్ని కథలు ప్రచారంలోకి వచ్చేశాయి. కాలేజీ గొడవల్లో పడి పెద్దగా పట్టించుకోలేదు. ఉన్నట్టుండి ఒకరోజు, బాబూజీ, భార్యా విడిపోయారనీ, ఆ అమ్మాయి మరో పెళ్లి చేసేసుకుందనీ చెప్పుకున్నారు ఊళ్ళో. పట్టుదలలో పరశురాముడైన బాబూజీ వాళ్ళ నాన్న నెల తిరక్కుండా మరో సంబంధం చూసి కొడుక్కి పెళ్లి చేసేశాడు. మాకెవ్వరికీ పెళ్ళనేది కనుచూపు మేరలో కనిపించడం లేదు కానీ, బాబూజీకప్పుడే రెండో పెళ్లి!\n\nఉన్నట్టుండిబాబూజీ తనే మాతో కల్పించుకుని మాట్లాడడం మొదలు పెట్టాడు. వచ్చిన ప్రతిసారీ తనకి ఉద్యోగానికి రమ్మంటూ బ్యాంకుల నుంచీ, ఆఫీసుల నుంచీ ఉత్తరాలు వస్తున్నాయని, ఇంట్లో ఒప్పుకోవడం లేదనీ చెప్పేవాడు. నమ్మినట్టు నటించేవాడిని. మనకి అబద్ధం అని కచ్చితంగా తెలిసిన విషయాన్ని నిజమన్నట్టుగా వినడంలో ఉన్న ఆనందాన్ని నాకు మొదట రుచి చూపించిన వాడు కూడా బాబూజీనే. నేను ఊరు విడిచిపెట్టిన కొన్నాళ్ళకే, వాళ్ళ కుటుంబమూ బతుకు తెరువు కోసం వేరే ఊరు వెళ్ళిపోయింది. తర్వాత్తర్వాత ఊరు వెళ్ళినప్పుడల్లా శిధిలావస్తలో ఉన్న వాళ్ళ ఇల్లు చూసినప్పుడల్లా మా ఊరిని హైదరాబాద్ గా చూడాలన్న బాబూజీ కోరిక గుర్తొస్తూ ఉండేది. బాబూజీని మళ్ళీ కలుస్తానో కలవనో.. \n',general
'ఐ.ఎం.ఎఫ్ మాజీ అధ్యక్షుడు డొమినిక్ స్ట్రాస్ కాన్ కేదు అనూహ్య మలుపు తిరిగింది. జరిగింది రేప్ కాదనీ, పరస్పర అంగీకారంతోనే జరిగిందనీ తాజా వివరాలను బట్టి అర్ధమవుతున్నదని న్యూయార్క్ ప్రాసిక్యూటర్లు నమ్ముతున్నట్లు తెలుస్తోంది. బాధితురాలుగా చెప్పబడుతున్న మహిళ, తన వ్యక్తిగత వివరాల గురించి పదే పదే అబద్ధాలు చెబుతుండడంతో ఆమె విశ్వసనీయతపై ప్రాసిక్యూటర్లు నమ్మకం కోల్పోయారని రాయిటర్స్, న్యూయార్క్ టైమ్స్, బిబిసి వార్తా సంస్ధలు తెలిపాయి. ఫలితంగా స్ట్రాస్ కాన్‌పై నమోదు చేసిన కేసు తేలిపోయే అవకాశాలున్నాయని వార్తా సంస్ధలు తెలిపాయి. ఐతే రేప్ నేరం స్ట్రాస్ కాన్ పై లేక పోవచ్చు గానీ ఆయన గుణగణాలపైనా, పదే పదే పలువురు మహిళలతో లైంగిక సంబంధాలకు ప్రయత్నించడం పైనా ఎవరికీ అనుమానాలు లేకపోవడం గమనార్హం.\n\nమే 19న న్యూయార్క్ లోని ఒక లగ్జరీ హోటల్ లో మెయిడ్ గా పనిచేస్తున్న 32 ఏళ్ళ గినియా మహిళ పై స్ట్రాస్ కాన్ రేప్ కి పాల్పడినట్లు ఆరోపణలు వచ్చాయి. సూట్‌ని శుభ్రం చేయడానికి స్ట్రాస్ కాన్ గదిలోకి వెళ్ళిన మహిళను, బాత్‌రూం నుండి నగ్నంగా వచ్చిన కాన్ బలవంతం చేయడంతో ఆమె విదిలించుకుని బైటికి పరుగెత్తుకు వెళ్ళీందనీ, కాన్ ఆమె వెంటపడి హాల్ వే గుండా ఈడ్చుకువచ్చి తన సూట్ లోకి తీసుకెళ్ళి మళ్ళీ అత్యాచార ప్రయత్నం చేయడంతో మహిళ ఆయన నెట్టేసి పారిపోయిందనీ బాధితురాలిగా చెప్పబడుతున్న మహిళ చెప్పిందని పోలీసులు సంఘటన జరిగిన రోజున పత్రికలకు తెలిపారు. పోలీసులు వాస్తవాలను పూర్తిగా విచారించకుండానే మహిళ చెప్పింది చెప్పినట్లుగా నమ్మారని ప్రాసిక్యూటర్లు అభిప్రాయపడుతున్నట్లుగా ఇప్పుడు పత్రికలు చెబుతున్నాయి.\n\nఫోరెన్సిక్ నివేదికలో మహిళ ధరించిన యూనిఫాం కాలర్ పైన వీర్యం ఆనవాళ్ళు దొరికాయని తేలింది. ఆ నివేదిక వెలువడినప్పుడే డిఫెన్సు లాయర్లు ఫోరెన్సిక్ నివేదిక తమకు అనుకూలంగా వచ్చినట్లు తెలిపారు. పరస్పర అంగీకారంతోనే జరిగినట్లుగా తమ డిఫెన్సు ఉంటుందని డిఫెన్సు లాయర్లు మొదటినుండి చెబుతున్నారు. పోలీసులు, ప్రాసిక్యూటర్లు ప్రారంభంలో మహిళ విశ్వసనీయతను గొప్పదిగా నమ్ముతూ అలాగే చెబుతూ వచ్చారు. హోటల్ సిబ్బంది కూడా ఆ మహిళకు మద్దతుగా వచ్చారు. అన్నీ అనుకూలంగా ఉన్నట్లు తోచడంతో డిస్ట్రిక్ట్ అటార్నీ కార్యాలయం అమె చెబుతున్నది సరిగా విచారించకుండానే గ్రాండ్ జ్యూరీ వద్దకు తీసుకెళ్ళినట్లు కేసుకు సన్నిహితులైన వారిని ఉటంకిస్తూ రాయిటర్స్ తెలిపింది. “బలాత్కారం అని ఆమె చెబుతున్నదానిలో ఎక్కడా వాస్తవం లేదు. కానీ ఎవరూ దాన్ని సరిచూసుకోలేదు. లేకుంటే ఆమె చెప్పేది తప్ప మరేమీ నమ్మడానికి సిద్ధంగా లేరు” అని ఆ వ్యక్తి చెప్పాడని రాయిటర్స్ తెలిపింది.\n\nవార్తా సంస్ధలు రాసినదాన్ని బట్టి రేప్ నేరానికి ప్రయత్నించిన దాఖలాలు లేవు. కానీ స్ట్రాస్ కాన్ ఎప్పటిలాగానే సదరు మహిళను లోబరుచుకుని తనకు కావలసింది ఆమె అంగీకారంతోనే నెరవేర్చుకున్నాడు. రేప్ నేరానికి కాన్ పాల్పడనప్పటికీ స్త్రీలోలుడన్న బిరుదును మాత్రం సార్ధకం చేసుకున్నాడని చెప్పవచ్చు. అయితే ఫ్రాన్సు పత్రికలు రాజకీయ నాయకుల ఇటువంటి వ్యవహారాలను వారి ప్రైవేటు లైఫ్ కింద జమ కట్టి స్త్రీలోలత్వాన్ని సైతం భరించదగిన గుణం గానే స్వీకరించే అలవాటు ఉందని గతంలోనూ, ఇప్పుడూ వార్తా సంస్ధలు చెబుతున్నాయి. ఈ నేపధ్యంలో స్ట్రాస్ కాన్ వచ్చే సంవత్సరం అధ్యక్షుడిగా పోటీ చేసే అవకాశాలు లేకపోలేదని అంచనా వేస్తున్నారు. స్ట్రాస్ కాన్ మిత్రులు, ఆయన రాజకీయ కెరీర్ పై ఆశలు పెట్టుకున్నవారు తాజా పరిణామాలతో మహదానందం పొందుతున్నట్లు తెలుస్తున్నది. ఆయన రాజకీయ వైభవాన్ని పునద్ధరించే పనుల్లో పడినట్లు కూడా రాయిటర్స్ తెలిపింది.\n\nకాని మరికొందరు విశ్లేషకులు జరగవలసిన నష్టం ఇప్పటికె జరిగిపోయిందనీ అధ్యక్షుడుగా పోటీచేయగల అవకాశాలు సన్నగిల్లినట్లేనని భావిస్తున్నారు. కాకుంటే అధ్యక్షులుగా ఎన్నికైన వారికి సలహాదారుగానో, లేదా ఆర్ధికమంత్రిగానో నియామకం పొందవచ్చని భావిస్తున్నారు. ప్రధాన మంత్రిగా కూడా పోటీ చేయవచ్చని కూడా భావిస్తున్నారు.\n\nస్ట్రాస్ కాన్‌ని అరెస్టు చేశాక న్యూయార్క్ పోలీసులు చేతులకు బేడీలు వేసి నడిపించడం పట్ల ఆ రోజున ఫ్రాన్సు ప్రజలు, పత్రికలు అమెరికా పోలీసు వ్యవస్ధను తీవ్రంగా తిట్టిపోశారు. అమెరికా సంప్రదాయం అనాగరికంగా ఉందని ఎత్తి చూపారు. మద్దతుదారులు స్ట్రాస్ కాన్ పైన నేరాన్ని బలవంతంగా మోపారనీ, ఆయన ఎన్నికల అవకాశాలను నాశనం చేయడానికి కుట్ర పన్నారనీ ఆరోపించారు. లేదా డబ్బు గుంజడానికి మహిళే ఈ ఉపాయం పన్నిందని కూడా అరోపించారు. చివరికి అదే నిజమయ్యేట్లుగా కనిపిస్తోంది. డ్రగ్ ముఠాలతోనూ, మనీ లాండరింగ్ ముఠాలతోనూ గినియా మహిళకు సంబంధాలున్నట్లు ప్రాసిక్యూటర్లు అనుమానిస్తున్నట్లు న్యూయార్క్ టైమ్స్ పత్రిక పోలీసు అధికారులను ఉటంకిస్తూ తెలిపింది.\n\nసంఘటన జరిగిన తర్వాత రోజే మహిళ ఒక వ్యక్తికి పోన్ చేసిందనీ, అతను గత రెండు సంవత్సరాల్లో అనేక సార్లు మహిళ బ్యాంకు ఖాతాలో జమ చేసిన అనేకమందిలో ఒకరని ప్రాసిక్యూటర్లు కనుగున్నారు. దాదాపు 100,000 డాలర్లవరకూ జమ చేసినట్లు కనుగొన్నారు. కాన్‌పై కేసు వేయడం ద్వారా తనకు చేకూరే లాభాల గురించి అతనితో ఫోన్‌లో చర్చించిందనీ, ఆ సంభాషణలను రికార్డు కూడా చేసారని న్యూయార్క్ టైమ్స్ పత్రిక రాసింది. ఈ కేసులో స్ట్రాస్ కాన్ కి మొదట బెయిల్ కూడా దొరకలేదు. తర్వాత కూడ 1 మిలియన్ డాలర్ల డబ్బు, 5 మిలియన్ డాలర్ల బాండు సమర్పించడంతో పాటు అతను ఉన్న ఇల్లు విడిచి ఎక్కడికీ వెళ్ళరాదన్న షరతుతో బెయిల్ మంజూరు చేసారు. బెయిల్ షరతులపై పిటిషన్‌తో కాన్ కోర్టుకు అప్పీలు చేయనున్నట్లు అతని లాయర్లు తెలిపారు.\n',general
'నెల్లాళ్ళ నుంచీ ఎదురు చూస్తూ ఉండగా ఇదిగో ఇవాళ కాస్త చెప్పుకోగలిగే విధంగా నాలుగు చుక్కలు విదిల్చింది ఆకాశం. చిన్న చిన్న జల్లులు వాతావరణాన్ని చల్లబరిచి, మనసు తేలిక పరిచాయి. హమ్మయ్య.. వర్షాలకి మనఃశ్శరీరాలని సిద్ధం చేసేసుకోవచ్చు అన్న నమ్మకం కుదిరింది. ఓ ఎనిమిది నెల్ల వరకూ ఈ ఎండల బాధ ఉండదింక. నావరకూ సెలబ్రేట్ చేసుకోవాల్సిన విషయమే ఇది. ఎలా సెలబ్రేట్ చేస్తే బాగుంటుందా అని ఆలోచిస్తున్నా.\n\nపొద్దుపొద్దున్నే వర్షాన్ని ఆస్వాదిస్తూ, కాఫీ తాగుతూ, పేపర్లు చదువుకుంటున్నానా? నా ఆనందాన్ని భగ్నం చేస్తూ ఓ ఫోన్ కాల్. ఒక చోటకి వెళ్లి తలనొప్పి తెచ్చుకోవాలి. తలనొప్పి అని తెలిసీ వెళ్ళడం తప్పించుకోలేం. అదీ సమస్య.. \'అవస్యమైన దానిని ఆస్వాదించ\'మని అర్ధం వచ్చే ఇంగ్లిష్ సామెతని గుర్తు చేసుకున్నాను అక్కడికీ. ప్చ్.. మొత్తానికి వెళ్ళడం, తన నిండుగా నొప్పిని తెచ్చుకోవడం జరిగిపోయింది. జీవితం అంటే అంతే కదా.\n\nభాగ్య నగరంలో నివాసం ఉంటున్న బంధుమిత్రులతో కొన్ని కాల్స్ మాట్లాడాను. ఏమిటో, అందరూ బంద్ మూడ్ లో ఉన్నారు. బంద్ వల్ల ఎన్నెన్ని ఇబ్బందులు పడుతున్నారో ఒకొక్కరూ వివరంగా చెప్పడం మొదలుపెట్టారు. వీళ్ళంతా బొత్తిగా సామాన్య జనం అవ్వడం వల్ల కేవలం వాళ్ళ వాళ్ళ సమస్యల గురించి మాత్రమే ఆలోచిస్తున్నారు. ఎవరైనా అంతే.. ముందర ఇల్లు చక్కబెట్టుకుని ఆతర్వాత ఇతర విషయాలు ఆలోచించాలి మరి.\n\nజల్లుల పుణ్యమాని కాఫీటీల సంఖ్య రోజూ కన్నా పెరిగింది. వర్షాకాలంలో వీటిని కొంచం అదుపులో పెట్టాలి, ఏదో ఒకటి చేసి. సరే నా చికాకు చికాకులాగే ఉండిపోయింది కదా.. దానిని పారదోలే ఉపాయం ఒక్కటే. అదే అమలుచేశాను. పుస్తకాల షాపు ప్రేమగా స్వాగతం పలికింది. వెళ్ళగానే డిస్ప్లే లో వంశీ \'మా దిగువ గోదారి కథలు\' అందంగా పలకరించింది. గోదారి గాలిపీల్చిన అనుభూతి. చికాకంతా హుష్ కాకి. ఎంత ముద్దుగా ఉందో పుస్తకం.\n\nముళ్ళపూడి \'ముక్కోతి కొమ్మచ్చి\' అడిగాను. ఇంకా రాలేదుట. ఒక కాపీ దాచి ఉంచుతానన్న హామీ నేను అడక్కుండానే వచ్చేసింది. షాపతను షెల్ఫ్ సర్దుతూ బయట పెడుతున్న పుస్తకాలని ఒక్కొక్కటిగా చూస్తుంటే కళా ప్రపూర్ణ దువ్వూరి వేంకటరమణ శాస్త్రి \'స్వీయ చరిత్రము\' ఓకే ఒక్క కాపీ కనిపించింది. ఈ పుస్తకం విడుదలైనప్పుడు నేను తీసుకోలేదు. తర్వాత నేను అడిగినప్పుడు స్టాక్ అయిపోయిందని జవాబు. ఇదిగో, ఇవాళ యాదృచ్చికంగా కంట పడింది.\n\nరెండు బ్రహ్మాండమైన పుస్తకాలు. ఆకలిగొన్నవాడి ముందు పంచ భక్ష్య పరమాన్నాలు పెట్టినట్టుగా. అయితేనేం.. ఇవాల్టికి ఈ పుస్తకాలని ఓరకంట చూడడానికి కూడా లేదు. మూడు రోజులుగా ఓ పుస్తకాన్ని తదేక దీక్షగా చదువుతున్నాను. అస్సలు విడిచిపెట్టాలని అనిపించడం లేదు కానీ, తప్పడం లేదు. పరిస్థితులు అనుకూలించడం లేదు కానీ, నైటౌటైనా చేసి పుస్తకాన్ని పూర్తి చేసేయాలని ఉంది. అంతలోనే \'పుస్తకం అపుడే అయిపోతుందా\' అన్న బెంగ లాంటిది కూడా. అక్కడ కథ మాంచి సస్పెన్స్ లో ఉంది.. ఈ కబుర్లు ఇంతటితో సమాప్తం. \n',general
'గాంధీ మహాత్ముడి కాలంలో కాబట్టి, తెల్ల దొరలతో వ్యవహారం అయినందువల్లా డెబ్భయ్యేళ్ళ క్రితం సత్యాగ్రహం సత్ఫలితాలని ఇచ్చింది కానీ, ప్రస్తుతకాలం మాత్రం సత్యాగ్రహాలకి ఏమాత్రం అనుకూలం కాదన్నది సాదోహరణంగా తెలిసిపోతోంది, ప్రస్తుతం దేశంలోనూ, రాష్ట్రంలోనూ జరుగుతున్న రెండు సత్యాగ్రహాల పుణ్యమాని. విదేశీ పాలకులు చూపినపాటి సంయమనాన్ని స్వదేశీ ప్రభువులు ఎందుకు చూపలేక పోతున్నారన్నది అన్నా హజారే అరెస్టు వార్త టీవీలో చూసిన వాళ్ళందరికీ కలిగే ఉంటుంది, నిస్సందేహంగా. ఉద్యమానికన్నా ముందు అణచివేత మొదలయ్యిందిప్పుడు.\n\nఅవినీతికి వ్యతిరేకంగా ప్రజా ఉద్యమం, ప్రధానిని కూడా పరిధిలోకి తెస్తూ జనలోక్ పాల్ చట్టం... ఈ రెండూ మొదట విన్నప్పుడు ఆశ్చర్యాన్ని కలిగించాయి. అవినీతిమీద అన్నివర్గాల ప్రజల్లోనూ వ్యతిరేకత ఉంది. కానైతే, ప్రస్తుత బిజీ కాలంలో బయటికి వచ్చి ఉద్యమం చేసే రాజకీయేతరులు ఎవరన్నా ఉంటారా అని సందేహం వచ్చింది. చూస్తుండగానే ఉద్యమం ఊపందుకుంది. దేశవ్యాప్తంగా జనం ముందుకు వచ్చారు. ఉద్యమానికి మద్దతు ఇచ్చారు. అత్యంత సహజంగానే ప్రభుత్వంలో ఉన్న వాళ్లకి ఇది రుచించని పరిణామం.\n\n\nఅప్పటికేదో జోకొట్టినా, ప్రభుత్వం వాళ్ళని పాపం ఆ సమస్య విడిచిపెట్టడం లేదు.. చేసిన పాపంలాగా వెంటాడుతోంది. ఉద్యమం అనే మాట వినబడగానే, మన పోలీసులు పఠించే మొదటి మంత్రం అణచివేత. ఈసారీ అదే జరిగింది. అది సత్యాగ్రహమా, ధర్మాగ్రహమా అన్నది వారికి అనవసరం. ఆగ్రహం అనే మాట వినబడకూడదు అంతే. అరెస్టు ఎందుకు చేయాల్సి వచ్చిందో ప్రభుత్వం చాలా చిత్రమైన వివరణ ఇచ్చింది. పైగా, సత్యాగ్రహానికి దిగిన వాళ్లకి ప్రభుత్వం మీద గౌరవం లేదంటూ ఎదురు దాడికి దిగింది. ప్రజలకి హక్కులతో పాటు బాధ్యతలూ ఉంటాయని గుర్తు చేసింది. ప్రభుత్వం తన బాధ్యతని మర్చిపోయినప్పుడే కదా, ప్రజలకి వాళ్ళ హక్కులు గుర్తొచ్చింది?\n\nగతంతో పోల్చినప్పుడు ఈసారి ఉద్యమం ఊపందుకుంది. రాజకీయ కారణాలే కావొచ్చు, చాలా చోట్ల నుంచి మద్దతు వస్తోంది. ఇప్పుడు చూడాల్సింది మద్దతిస్తున్న వ్యక్తుల, సంస్థల, రాజకీయ పార్టీల చేతులకంటిన అవినీతి బురదని కాదు, సామాన్య ప్రజల్లో కనిపిస్తున్న పోరాట స్పూర్తినీ, ఐకమత్యాన్నీ. ఇవాళ ఏ రాజకీయ పార్టీలతోనూ సంబంధం లేని వాళ్ళకీ, \'వాళ్లకి కెరీర్ తప్ప ఇంకేమీ పట్టదు\' అని ముద్ర వేయించుకున్న వాళ్ళకీ కూడా జన లోక్ పాల్ బిల్లు అంతే ఏమిటో, ప్రధానిని అందులో ఎందుకు చేర్చాలో తెలిసిందీ అంటే అది ఈ ఉద్యమం సాధించిన విజయమే. ఉద్యమాన్ని మొగ్గలోనే తుంచేయడానికి ప్రభుత్వం చేస్తున్న ప్రయత్నాలు, పడుతున్న పాట్లూ కూడా అందరికీ స్పష్టంగానే కనిపిస్తున్నాయి.\n\nరాష్ట్రానికి వస్తే, మా కోనసీమ రైతులు మొదలుపెట్టిన \'పంట విరామం\' సత్యాగ్రహాన్ని, ఖమ్మం జిల్లా బయ్యారం రైతులు అంది పుచ్చుకున్నారన్నది టీవీ చానళ్ళు చెప్పిన వార్త. రాష్ట్రంలో మరిన్ని ప్రాంతాలకీ ఇది విస్తరించే అవకాశాలు లేకపోలేదు. దురదృష్టవశాత్తూ ఇదేమీ సంతోషించాల్సిన వార్త కాదు. రాష్ట్రంలో రైతాంగాన్ని చుట్టుముట్టిన సమస్యలు, వాటి పట్ల ప్రభుత్వ నిర్లక్ష్య వైఖరికి నిదర్శనం ఈ సత్యాగ్రహం. కోనసీమ రైతులకి కూడా మొదట అవహేళనలు ఎదురయ్యాయి. ముందుగా \'ఇదంతా నాలుగు రోజుల హడావిడి\' అన్నారు, ఆ తర్వాత \'రాజకీయ కుట్ర\' అన్నారు, ఇంకొన్నాళ్ళకి ఇంకేమనాలో తెలియక \'డబ్బులెక్కువై వ్యవసాయం మానేస్తున్నారు\' అన్నారు... ప్రభుత్వంలో వాళ్ళే. \nఈ పంట విరామాన్ని గురించి జాతీయ స్థాయిలో ప్రచారం జరిగితే తప్ప జిల్లా అధికారులు ఆ ఊళ్ళకి వెళ్లి రైతులతో మాట్లాడ లేకపోయారు. అధికార పార్టీ ప్రజా ప్రతినిధులదీ అదే తీరు. ఇన్నాళ్ళకి ప్రభుత్వం \'పంట విరామం\' మీద ఓ ఉన్నత స్థాయి కమిటీ వేసింది. వ్యవసాయం మీద పట్టున్న, రాష్ట్ర ప్రభుత్వ మాజీ చీఫ్ సెక్రటరీ మోహన్ కందా నేతృత్వంలో ఈ కమిటీ పంట విరామం ప్రకటించిన గ్రామాలు తిరిగి, సంబంధితులందరితోనూ మాట్లాడి నాలుగు వారాల్లోగా ప్రభుత్వానికి నివేదిక ఇవ్వాలి. ఆపై, ఆ నివేదిక ఆధారంగా ప్రభుత్వం చర్యలు తీసుకోవాలి. పర్వాలేదు, ఇన్నాళ్ళకైనా మన రైతులు ప్రభుత్వంలో కదలిక తెప్పించ గలిగారు. ఇలా అనడం కన్నా, వారి పరిస్థితులు వాళ్ళ చేత అలా చేయించాయి అనడం సబబు.\n\n\"మీ జిల్లా రైతులు మరీ మూర్ఖంగా ప్రవర్తిస్తున్నారు. క్రాప్ హాలిడే ప్రభావం, తర్వాత చాలా ఉంటుంది. భూసారం తగ్గిపోతుంది. ఓ పక్క ఫుడ్ సెక్యూరిటీ గురించి ఐక్యరాజ్య సమితి స్థాయిలో చర్చలు జరుగుతుంటే మీ వాళ్ళు ఇంత ఫూలిష్ గానా ప్రవర్తించడం?\" మిత్రులొకరు కొంచం ఘాటుగానే అడిగారు. భూసారం సమస్య రైతులకి తెలియనిది కాదు. వాళ్ళ భాషలో వాళ్ళు \"భూవి సౌడు తేలిపోతాదండి\" అని టీవీల్లో చెబుతున్నారు కూడా. ఇక ఫుడ్ సెక్యూరిటీని పట్టించుకోవలసింది ప్రభుత్వం. భవిష్యత్తులో దేశం ఆకలి తీర్చడం కోసం, ఇప్పుడు వాళ్ళు నష్టపోయి ఆత్మహత్యలు చేసుకోలేరు కదా? ఐకమత్యం ద్వారా ఏ కొంచమన్నా సాధించవచ్చునన్న పాఠాన్ని రైతులు ఈ అనుభవం నుంచి నేర్చుకుంటే వ్యవసాయానికి మంచిరోజులు దగ్గరలో ఉన్నట్టే. \n',general
'ముఖ్యమంత్రి రోశయ్య ఈ వారం సిఐఐ సమావేశంలో రాష్ట్ర భవిష్యత్తుకు సంబంధించి కొన్ని ముఖ్యమైన వ్యాఖ్యలు చేశారు. శ్రీకృష్ణ కమిటీ నివేదిక సిఫార్సు మాత్రమే తప్ప నిర్ణయాత్మకం కాదని ఆయన స్పష్టంగా పేర్కొన్నారు. పైగా రాష్ట్ర విభజన అనేది వీధుల్లో తేల్చుకునే విషయం కాదని కూడా ఆయనన్నారు. ఇదే సమయంలో సోనియాగాంధీ కూడా కాంగ్రెస్‌ సమావేశంలో ప్రాంతీయ వేర్పాటు వాదాల వల్ల ప్రమాదాలను గురించి చేసిన హెచ్చరికపై పరిపరివిధాల వ్యాఖ్యలు వచ్చాయి. ఏది ఏమైనా కాంగ్రెస్‌ చరిత్రను బట్టి చూస్తే ఆంధ్ర ప్రదేశ్‌ ఏర్పాటు సమయంలో గాని తర్వాత వివిధ ప్రాంతీయ ఉద్యమాల నేపథ్యంలో గాని అవకాశవాదానికే పాల్పడటం గమనించవచ్చు.\n\n\nరాష్ట్రంలో మైక్రో ఫైనాన్స్‌ మరణాలు, రైతుల సమస్యలు, ఉద్యోగ నియామకాలు, శాంతి భద్రతలు, స్థానిక సమస్యలు వగైరా ప్రజలను కడగండ్ల పాలు చేస్తుంటే అఖిల పక్ష సమావేశాలు అనేక వుద్యమాలు నడుస్తున్నాయి. రాష్ట్ర ప్రభుత్వం తీసుకొచ్చిన అరకొర ఆర్డినెన్సు ఉన్నత న్యాయస్థానంలో సవాలు చేయబడింది.ి మైక్రో ఫైనాన్స్‌ సంస్థలు పత్రికల్లో పెద్ద ప్రకటనలు విడుదల చేస్తున్నాయి. ప్రభుత్వ చర్యలు సంక్షోభ నివారణకు సరిపడే విధంగా సమర్థంగా సమగ్రంగా లేవు. ఈ సమయంలో రాష్ట్ర పర్యటనకు వచ్చిన ప్రధాని మన్మోహన్‌ సింగ్‌కు మెమోరాండం సమర్పించాలంటూ చంద్రబాబుతో సహా తెలుగు దేశం సిపిఐ, ప్రజారాజ్యం, లోక్‌సత్తా పార్టీల నేతలు ధర్నా నిర్హహించి అరెస్టయ్యారు. సిపిఎం నాయకులు ఇతర కార్యక్రమాల వల్ల ఈ ధర్నాకు హాజరు కాలేదు. ఈ సందర్భంలో చంద్రబాబు నాయుడు తమకు సమయం ఇవ్వని ప్రధానిని శాడిస్టులా వ్యవహరించారని విమర్శించడం మరో వివాదానికి కారణమైంది. ముఖ్యమంత్రి రోశయ్య ప్రత్యేకంగా పత్రికా గోష్టి పెట్టి దీన్ని ఖండించడమే గాక వ్యక్తిగతంగా చంద్రబాబుపై విరుచుకుపడి ఔరంగజేబు స్థాయిలేదు అంటూ ధ్వజమెత్తారు. ఆ పైన చంద్రబాబు కూడా అదే రీతిలో ప్రతిస్పందిస్తూ అసమర్థ నేత అని , జాక్‌పాట్‌ తగిలి ఆఖరి దశలో పదవిలోకి వచ్చారని అనేక విధాల ఆగ్రహం వెల్లడించారు. ప్రభుత్వ ప్రతిపక్ష నేతలు ఈ విధంగా నిందారోపణల్లో మునిగిపోవడం బాగాలేదన్న భావన సర్వత్రా వ్యక్తమైంది.\nతర్వాతి దశలో చంద్రబాబు నాయుడు మైక్రో బాధితులను పరామర్శించేందుకై మెదక్‌ జిల్లా గజ్వేల్‌ వెళ్లారు. గతంలో వలెనే తెలంగాణా వాదుల పేరిట కొందరు అడ్డుకోవడంతో ఉద్రిక్తత పెరిగింది. రాళ్లు రువ్వడం, అరెస్టులు తర్వాత ఆయన పర్యటన కొనసాగింది. తర్వాత రోజున టిఆర్‌ఎస్‌ అధినేత కె.సిఆర్‌ ఈ దాడితో తమకు సంబంధం లేదని ప్రకటించారు. ఇది ఇలా వుంటే తెలంగాణా తెలుగు దేశం నాయకులు ఢిల్లీలో ధర్నా చేస్తామని బయలుదేరారు. ఈ సందర్భంగా వారు ముద్రించిన కరపత్రంలో చంద్రబాబు ఫోటో పార్టీ గుర్తు లేవని విమర్శలు రావడంతో వివరణ ఇవ్వడానికి ఇబ్బంది పడ్డారు. కాకపోతే చంద్రబాబు పర్యటనను అడ్డుకునేట్టయితే కె.సిఆర్‌ను కూడా తిరగనివ్వబోమని కూడా నాగం జనార్ధనరెడ్డి వంటి వారు ప్రకటించారు.\nటిఆర్‌ఎస్‌ టిడిపిల మధ్యనే గాక ఇతరత్రా కూడా తెలంగాణా విభజన వాదుల మధ్య విభజన ఈ వారం మరింతగా పెరిగింది. గద్దర్‌ నాయకత్వంలో ఏర్పడిన ప్రజా ఫ్రంట్‌ నుంచి విమలక్క, దిలీప్‌ కుమార్‌ తదితరులు నిష్క్రమించి మరో జెఎసి ఏర్పాటు చేసుకున్నారు. దీంతో మొత్తం ఎనిమిది ప్రధానమైన జెఎసిలు అయ్యాయని ఎవరో లెక్కవేశారు. అయితే అందరూ ఉద్యమాలే తమ మార్గమని అంటూ అందుకోసం పల్లె బాట పడుతున్నట్టు ప్రకటించారు. ఈ పల్లె బాటలో పలుకులు మాత్రం పరస్పరం ములుకులవుతున్న సందర్బాలున్నాయి. డిసెంబరు 9 ప్రకటన కెసిఆర్‌ నిరాహార దీక్ష వల్లనే వచ్చిందని టిఆర్‌ఎస్‌ ప్రకటిస్తే ఉస్మానియా జెఎసి దాన్ని తీవ్రంగా సవాలు చేస్తూ తమ వల్లనే ఆ ఫలితం కలిగినట్టు పేర్కొన్నది. వీటన్నిటి మధ్యనా కోదండ రాం నాయకత్వంలోని జెఎసి ఎటు వైపు అన్నది చిక్కుముడిగా మారిపోయింది. కోదండ రాం, జయశంకర్‌లు ప్రధానంగా విద్యా వంతుల వేదికల్లో ఈ వారం ఎక్కువగా మాట్లాడటం కనిపించింది.\nఅయితే ఈ అన్ని రకాల నేతలు సంఘాలు కూడా నవంబరు ఒకటవ తేదీన ఆంద్ర ప్రదేశ్‌ అవతరణ దినాన్ని విద్రోహదినంగా జరపాలని ప్రకటించడం మాత్రం చారిత్రిక వాస్తవికతకు అనుగుణంగా లేదు. తమతమ కారణాల వల్ల ఇప్పుడు రాష్ట్ర విభజన కోసం వారు పోరాడటం వేరు, ఆ పేరుతో గతాన్ని కూడా ఇప్పటి సులోచనాలతో చూపిస్తామంటే కుదిరే పని కాదు. తెలుగు ప్రజల తరతరాల పోరాట ఫలితం ఆంధ్ర ప్రదేశ్‌ అవతరణ. నిజాం నవాబు ఆంగ్ల పాలకుల స్వార్థ రాజకీయాల కారణంగా చెల్లాచెదురైన తెలుగు ప్రజలందరినీ ఒక్కతాటి మీదకు తేవాలన్న కోర్కెతో దాదాపు ఏభై ఏళ్ల పాటు జరిగిన పోరాట ఫలితమది. ఎవరో కొద్ది మంది భూస్వామ్య వర్గాల ప్రతినిధులు తప్పిస్తే అత్యధిక ప్రజానీకం నేతలు కోరుకున్నారు గనకనే ఆంధ్ర ప్రదేశ్‌ అవతరించింది. నాటి హైదరాబాదు రాష్ట్ర శాసనసభ అత్యధిక మెజారిటితో అందుకు ఆహ్వానం తెలిపింది. స్వాతంత్రోద్యమ వారసత్వం రాజ్యాంగ స్ఫూర్తి ప్రజాస్వామిక సంప్రదాయాలు శాస్త్రీయ దృక్పథం వీటన్నిటి భూమికపై నవంబరు ఒకటిన రాష్ట్రం అవతరించింది తప్ప ఇందులో ఎలాంటి విద్రోహాలు లేవు. తర్వాతి కాలంలో దానిపై అధికారాన్ని అనేక విధాల అనుభవించి ప్రజలపై పెత్తనం చేసిన దోచుకున్న దొరలే తమ తమ అవసరాలను బట్టి విభజన నినాదాలిస్తూ విరమిస్తూ వచ్చారు. అంతే తప్ప ఒక ప్రాంతం ప్రజలను మరో ప్రాంతం ప్రజలు దోచుకోవడం వంటివి లేవు. దోచుకునే దొరలు పెత్తందార్లు తరతమ తేడాలతో రెండు చోట్లా వున్నారు. ప్రాంతాల సరిహద్దులకు అతీతంగా దోచుకుంటూనే వున్నారు. అప్పుడూ ఇప్పుడూ కూడా. రేపు కూడా రాష్ట్రం కలిసి వున్నా విడిపోయినా దోపిడీ కొనసాగించడానికి ప్రేమ కబుర్లు చెప్పుకుంటూ పథకాలు రూపొందించుకుంటున్న వైనం జనం చూస్తూనే వున్నారు. విద్రోహాలన్న మాటనే వినియోగించాలంటే స్వార్థ ప్రయోజనాల కోసం జనం మధ్య చిచ్చు పెట్టే వారికే ఎక్కువగా అది వర్తిస్తుంది .\nఈ నేపథ్యంలోనే ముఖ్యమంత్రి రోశయ్య ఈ వారం సిఐఐ సమావేశంలో రాష్ట్ర భవిష్యత్తుకు సంబంధించి కొన్ని ముఖ్యమైన వ్యాఖ్యలు చేశారు. శ్రీకృష్ణ కమిటీ నివేదిక సిఫార్సు మాత్రమే తప్ప నిర్ణయాత్మకం కాదని ఆయన స్పష్టంగా పేర్కొన్నారు. పైగా రాష్ట్ర విభజన అనేది వీధుల్లో తేల్చుకునే విషయం కాదని కూడా ఆయనన్నారు. ఇదే సమయంలో సోనియాగాంధీ కూడా కాంగ్రెస్‌ సమావేశంలో ప్రాంతీయ వేర్పాటు వాదాల వల్ల ప్రమాదాలను గురించి చేసిన హెచ్చరికపై పరిపరివిధాల వ్యాఖ్యలు వచ్చాయి. ఏది ఏమైనా కాంగ్రెస్‌ చరిత్రను బట్టి చూస్తే ఆంధ్ర ప్రదేశ్‌ ఏర్పాటు సమయంలో గాని తర్వాత వివిధ ప్రాంతీయ ఉద్యమాల నేపథ్యంలో గాని అవకాశవాదానికే పాల్పడటం గమనించవచ్చు. ఇప్పుడు కూడా విద్రోహ దినంగా జరపాలని పిసిసి అధికార ప్రతినిధి కమలాకరరావు చెబుతుంటే మరో శాసనసభ్యుడు శ్రీకాంత్‌ రెడ్డి దాన్ని ఖండిస్తున్నాడు.మంత్రి జూపల్లి కృష్ణారావు వంటివారు దాటవేత వైఖరిలో మాట్లాడుతున్నారు. టిఆర్‌ఎస్‌ లేదా ఇతర విభజనవాదులు నవంబరు ఒకటిని విద్రోహ దినం అంటే అదో తీరు. అధికార కాంగ్రెస్‌ నేతలు కూడా దీనిపై రకరకాలుగా మాట్లాడుతున్నారు. ఆఖరుకు మంత్రులు కూడా దాటవేతకు పాల్పడుతున్నారు. తాము ఆంధ్ర ప్రదేశ్‌ రాష్ట్ర మంత్రులుగా వుండి దాని ఉనికినే విద్రోహంగా చెబుతుంటే కాదనకపోవడం రాజ్యాంగం వారికి అప్పగించిన బాధ్యతలకే కళంకం. ఎలాంటి తటపటాయింపులు లేకుండా నవంబరు ఒకటి చారిత్రిక ప్రాధాన్యతను పాటించవలసిన బాధ్యత రాష్ట్ర ప్రభుత్వంపై వుంటుంది. వాస్తవంలో ఏం జరిగేది చూడాల్సిందే.\nనెల్లూరులో ఓదార్పు యాత్ర\nనెల్లూరు జిల్లాలో జగన్‌ ఓదార్పు యాత్ర విజయవంతమైనా వివాదాలు కూడా తీవ్రంగానే సాగాయి. ఆ జిల్లాలో కాంగ్రెస్‌లో ప్రముఖ పాత్ర వహించే నేదురుమల్లి, ఆనం వర్గాలు ఈ యాత్రను వ్యతిరేకించగా మేకపాటి సోదరులు తెలుగుదేశం నుంచి సస్పెండైన నల్లపురెడ్డి ప్రసన్నకుమార్‌రెడ్డి,కొందరు పిఆర్‌పి నేతలు పాల్గొన్నారు. రాజకీయాలతో సంబంధం లేనిదని చెబుతున్నా ఈ యాత్రలో జగన్‌ ముఖ్యమంత్రి కావాలన్న కోర్కె బహిరంగంగానే వినిపించారు. అధిష్టానం ఈ వారం పదిహేను సూత్రాల అమలు కమిటీలో జగన్‌ను నియమించడం ద్వారా ఆయనను తాము శత్రువుగా చూడటం లేదన్న భావన కలిగించేందుకు ప్రయత్నించింది. మీడియాలోనూ ఈ వారం జగన్‌ విషయమై మరో సారి చర్చ జరిగింది. కేంద్ర క్యాబినెట్‌ విస్తరణ జరుగుతుందన్న వూహాగానాలు పిసిసి కొత్త అధ్యక్షుని ఎంపిక వంటి విషయాల నేపథ్యంలో జగన్‌ పైకి చర్చ మళ్లింది.\nరాజకీయ రక్తచరిత్ర\nఅనంతపురంలో పరిటాల రవి తదితరులతో ముడిపడిన రాజకీయ ముఠాతగాదాలపై హత్యలపై రాం గోపాల్‌ వర్మ అందించిన రక్తచరిత్ర చుట్టూ ఈ వారం బోలెడు చర్చ నడిచింది. చివరకు 22 వ తేదీన విడుదలైన ఆ చిత్రంలో ఎన్టీఆర్‌ను పోలిన పాత్రను చూపించడం మినహాయిస్తే సాదాసీదా ఫ్యాక్షన్‌ కథలాగే వుంది. పైగా ఫ్యాక్షన్‌ తగాదాల వెనక వుండే ఆర్థిక ఆధిపత్య కారణాలు పట్టించుకోకుండా కేవలం పగలు ప్రతీకారాలు ఆవేశాలకే పరిమితం చేయడం వర్మ అవగాహన పరిమితులను తెలియజేస్తుంది. అందులోనూ ఇది మొదటి భాగం అని చెప్పడం వల్ల కీలకమైన కొన్ని పాత్రలు ఈ భాగంలో రంగంలోకి రాకపోవడం వల్ల దీన్ని ఒక విధమైన ట్రయలర్‌లా భావించాల్సి వుంటుంది. ఏది ఏమైనా పాలకవర్గాల ముఠా తగాదాలను సామాజిక దృష్టితో నిమిత్తం లేని ఉద్రిక్త కథనాలుగా తీయడం వ్యాపారానికే ఎక్కువగా పనికి వస్తుంది. ముఠా కక్షల వల్ల కలిగే హానిని చెప్పే బదులు ఉద్రిక్తతలను పెంచడం కూడా క్షుద్ర ప్రచార వ్యూహమే. ఏ వర్గాన్ని ఎక్కువ చేశాడు లేదా తక్కువ చేశాడు అన్న ఆసక్తి పెంచి ఆ పైన వివాదం ఎన్టీఆర్‌ పాత్రపై కేంద్రీకరింపచేయడం కూడా ప్రచార వ్యూహమే కావచ్చు. దీనిపై చంద్రబాబుతో సహా తెలుగుదేశం నేతలు భగ్గుమన్న తర్వాత ఆ దృశ్యాలను తొలగిస్తున్నట్టు దర్శక నిర్మాతలు ప్రకటించారు.(పూర్తి సమీక్ష సోమవారం సంచికలో)\nకర్ణాటకం మరింత జుగుప్సాకరం\nకర్ణాటకలో యెడ్యూరప్ప ప్రభుత్వానికి మద్దతు ఉపసంహరించినందుకు గాను సభ్యత్వం రద్దు చేయబడిన ఎంఎల్‌ఎల వ్యవహారం ఇంకా ఒక కొలిక్కి రాలేదు. దీనిపై ఇద్దరు న్యాయమూర్తులు పరస్పరం విరుద్దమైన తీర్పులు ఇవ్వడంతో మూడో న్యాయమూర్తికి నివేదించారు. ఆయన కూడా విచారణ జరిపి తీర్పు అట్టిపెట్టుకున్నారు. దానిపై కూడా సుప్రీం కోర్టుకు వెళ్లే అవకాశం వుంటుంది. అయితే ఈ లోగా కర్ణాటక వ్యవహారాలు మరింత జుగుప్సా కరంగా తయారైనాయి. కాంగ్రెస్‌ జెడిఎస్‌లు తమ ప్రభుత్వాన్ని కూల్చేందుకు కుట్ర పన్నాయని గగ్గోలు పెట్టిన బిజెపి ఇప్పుడు మరోసారి ఆ పార్టీల ఎంఎల్‌ఎలకు గాలం వేయడం మొదలు పెట్టింది. కొంత వరకు సఫలీకృతమైంది కూడా. కాకపోతే చట్టం ఒప్పుకోదు గనక వారిని రాజీనామా చేయించి ఇతర విధాల సత్కరిస్తున్నది. దీన్ని ఆ పార్టీ అఖిలభారత నాయకత్వం కూడా నిస్సిగ్గుగా ఆశీర్వదిస్తున్నది.\nఆయోధ్యపై ఆరెస్సెస్‌ అసలు రంగు\nఅయోధ్య వివాదాస్పద స్థలంలో ఎలాటి విభజనను అంగీకరించే ప్రసక్తిలేదని ఆరెస్సెస్‌ అధినేత మోహన్‌ భగవత్‌ కుండబద్దలు కొట్టి చెప్పేశారు. సంప్రదింపులకు సిద్ధమే గాని అవి రామమందిరానికి అడ్డంకులు లేకుండా చేసేందుకు మాత్రమే పరిమితం కావాలని సంఘ పరివార్‌ పదే పదే చెబుతున్న దానికిది అధికార వాణి. అలహాబాదు హైకోర్టు తీర్పు హిందూత్వ వాదనలకు అనుకూలంగా వుందని వొకవైపు విమర్శలు మార్మోగుతుంటే దాన్ని కూడా గౌరవించబోమని చెప్పడం హిందూత్వ కూటమి నిజస్వరూపాన్ని వెల్లడిస్తోంది. ఈ వారం ముస్లిం పర్సనల్‌ లాబోర్డు, నిర్మొహి అఖారా కూడా సుప్రీం కోర్టును ఆశ్రయిస్తున్నట్టు వెల్లడించాయి.అయోధ్య కాండ న్యాయ పర్వంలొ ఇది మరో ఘట్టం.\nఒబామా రాకకు ఓపలేని హడావుడి\nఅమెరికా అధ్యక్షుడు బారక్‌ ఒబామా నవంబరు నెలలో రావడంపై కాంగ్రెస్‌ యుపిఎ ప్రభుత్వ హడావుడికి అంతు లేకుండా వుంది. అత్యంత హానికరమైన అణు ఒప్పందాన్ని ఆఘమేఘాల మీద ఆమోదించుకున్నా అమెరికా దొరలకు అంగీకారం కాలేదు.పూర్తిగా లొంగిపోవలసిందిగా హుంకరిస్తున్నారు. ఈ నేపథ్యంలో ఒబామా రాకకోసం పార్లమెంటుకు కూడా భారీ మరమ్మత్తులు చేసి తీర్చిదిద్దడం పదేళ్ల కిందట వాజ్‌పేయి ప్రభుత్వ హయాంలో బిల్‌ క్లింటన్‌ వచ్చినప్పటి ప్రహసనాన్ని గుర్తు చేయకుండా వుండదు. ఆ సందర్భంలో పాలకవర్గ ఎంపీలు క్లింటన్‌ కరస్పర్శ కోసం తహతహలాడి పోవడం, ఆయన కుమార్తెకు సహాయంగా విదేశాంగమంత్రి జస్వంత్‌ సింగ్‌ వెళ్లడం వంటి విపరీతాలను చూశారు. ఇప్పుడు యుపిఎ ఆ రికార్డును బద్దలు కొట్టేట్టు వుంది.\nపాకిస్తాన్‌కు తాయిలం\nమన్మోహన్‌ సింగ్‌ ప్రభుత్వం ఎంత విధేయత చూపించినా అమెరికా అధినేతలు మాత్రం పాకిస్తాన్‌ పట్ల తమ ప్రత్యేక ప్రేమాభిమానాలను దాచిపెట్టుకోడం లేదు.మామూలుగా అమెరికా నేతలు వచ్చి వెళ్లేప్పుడు ఇస్లామాబాద్‌లో ఆగి వెళ్లడం పరిపాటి. ఈ సారి అది కుదరదని ఒబామా చెప్పడం పెద్ద విజయమైనట్టు భారత ప్రభుత్వ ం గొప్పలు పోయింది. అయితే ఇంతలోనే అమెరికా పాకిస్తాన్‌కు 200కోట్ల డాలర్ల ప్రత్యేక సహాయం ప్రకటించి తమ అనుబంధం ఎంత గట్టిదో చాటుకున్నది. టెర్రరిజంపై పోరాటం వగైరా షరతులు కూడా వినిపించినా వాస్తవంలో అవన్నీ పై పూతలేనని అందరికీ తెలుసు. \n',general
'ఇంచుమించు రెండేళ్లుగా రాష్ట్ర రాజకీయావరణాన్ని ఆక్రమించేసిన రెండు అంశాలు- జగన్‌, తెలంగాణా విభజన. అహౌరాత్రులు ఆ రెంటి చుట్టే పరిభ్రమణం సాగింది. వాటిపై అనేక ఆవేశ కావేశాలు అతిశయోక్తులు, అవాస్తవాలు జోరుగానే సాగాయి. అయితే గత వారం పది రోజుల్లో ఈ రెండు అంశాలకు సంబంధించిన నిజానిజాలు, నిజ రూపాలు ప్రజలు తెలుసుకునే పరిస్థితులు ఏర్పడ్డాయి. కేవలం ఉద్రిక్త వాదోవపాదాలకు ప్రచార పటాటోపాలలో ముంచెత్తే స్తితి వెనక్కు పోయి ఎవరు ఏమిటో ఎలా వున్నారో వుంటారో కూడా ప్రజలు ప్రత్యక్షంగా చూడగలుగుతున్నారు. వారు సరైన నిర్ధారణలకు రావడానికి ఇంత కన్నా కావలసింది వుండదు. ఈ రెండు అంశాలు కూడా రాజీనామాలవైపే నడవడం కూడా ఒక విచిత్రమైన సారూప్యం.\n\nముందుగా జగన్‌ విషయం తీసుకుంటే 2008లోనే ప్రతిపక్షాలు ఆయన సంస్థల్లో పెట్టుబడులు పెట్టిన వారు\nప్రభుత్వం నుంచి అప్పణంగా ప్రయోజనాలు పొందిన కార్పొరేట్‌ కుబేరులేనని విమర్శిస్తూ వచ్చాయి. నిజానికి అంతకన్నా మేందు సిపిఎం రాష్ట్ర కార్యదర్శి బి.వి. రాఘవులు జలయజ్ఞంలో వేయికోట్లు చేతులు మారాయని విమర్శించారు.దానిపై ఆగ్రహించిన వైఎస్‌ రాజశేఖర రెడ్డి ప్రభుత్వం కేసు పెట్టడానికి యత్నించి తర్వాత వెనక్కు తగ్గింది. హెలికాఫ్టర్‌ ప్రమాదంలో వైఎస్‌ రాజశేఖర రెడ్డి హఠాన్మరణం తర్వాత సంతకాల సేకరణ సన్నివేశంతో జగన్‌ పాత్ర చర్చలోకి వచ్చింది. అవి ఆయనకు తెలిసి చేశారా లేదా అనేది అటుంచితే ముఖ్యమంత్రి పదవి ఆయనకు అప్పగించాలనే వాదన మంత్రులతో సహా చాలామంది శాసనసభ్యులు వినిపిస్తూ వచ్చారు. ే అధిష్టానం ఎటూ తేల్చకుండా వాయిదా వేయడంతో అసహనం పెరిగిన జగన్‌ ధిక్కార స్వరాలు వినిపించడం మొదలు పెట్టారు.ఓదార్పు యాత్ర క్రమంలో అది పరాకాష్టకు చేరింది. రోశయ్య స్థానే కిరణ్‌ కుమార్‌ రెడ్డి పదవి స్వీకరించిన తర్వాత కొన్నాళ్లకే జగన్‌ పార్టీ నుంచి వైదొలగారు.\nఈ కాలమంతటా కూడా కాంగ్రెస్‌లో వైఎస్‌ వ్యతిరేకులు, తెలుగు దేశం నాయకులు జగన్‌పై అవినీతి ఆరోపణలను పదే పదే వినిపిస్తూనే వచ్చారు. కేంద్ర రాష్ట్ర ప్రభుత్వాలు వాటిపై స్పందించడానికి నిరాకరించాయి. కిరణ్‌ కుమార్‌ వచ్చిన తర్వాత గత ప్రభుత్వ నిర్ణయాలు కొన్నిటిని సమీక్షిస్తామని చెప్పినా వైఎస్‌ కుటుంబంపై ఆరోపణలను గురించి ఏమీ మాట్లాడింది లేదు. ఈ దశలోనే కాంగ్రెస్‌ ఎంఎల్‌ఎ శంకర్‌ రావు జగన్‌కు వ్యతిరేకంగా పిటిషన్‌ వేయడం, దాన్ని హైకోర్టు స్వీకరించడం, ఈ లోగా ఆయన మంత్రి కావడం జరిగిపోయాయి. తెలుగు దేశం నాయకుడు ఎర్రం నాయుడు కూడా అందులో చేరారు.ఈ పిటిషన్లపై విచారణ జరిపిన హైకోర్టు ప్రాథమిక సాక్ష్యాధారాలు వున్నట్టు భావించిే సిబిఐ దర్యాప్తుకు ఆదేశాలిచ్చింది.\n\nవైఎస్‌ హయాంలో ప్రభుత్వం నుంచి ప్రయోజనాలు పొంది జగన్‌ సంస్థల్లో పెట్టుబడులు పెట్టి సహకరించారనేది నిస్సందేహంగా దర్యాప్తు జరపాల్సిన విషయమే.దీనిపై అనేక పత్రాలు ఆధారాలు వున్నప్పుడు, జగన్‌ కూడా పెట్టుబడులు పెట్టడం తప్పు కాదని వాదిస్తున్నప్పుడు నిజానిజాలు తేల్చడానికి దర్యాప్తు తప్ప మార్గం లేదు. ఇది రాజకీయ కక్షతో చేస్తున్నదని జగన్‌ అన్నప్పటికీ దర్యాప్తు చేయక తప్పదు. తాను ఎదురు తిరిగినందునే తనపై కత్తికట్టారని జగన్‌ అంటారు. మేము పదవి ఇవ్వనందునే ఆయన బయిటకు పోయాడని,ఈ నేపథ్యం వల్లనే తాము తటపటాయించామని కాంగ్రెస్‌ వారంటారు.ఏతావాతా ఉభయులూ ఇది తమలో తాము సర్దుకోలేక పోయిన ఫలితమేనన్నట్టు మాట్లాడుతున్నారు. వైఎస్‌ హయాంలో మంత్రివర్గ నిర్ణయాలకు సమిష్టి బాధ్యత సూత్రాన్ని కాంగ్రెస్‌ కావాలనే దాటేస్తున్నది. ఆ సమయంలో ఆయనకు పూర్తి అండదండలిచ్చి ఆశీర్వదించిన అధిష్టానం పాత్రనూ పట్టించుకోవడం లేదు. నిజానికి ఇది జగన్‌తో పాటు కాంగ్రెస్‌ ప్రభుత్వాన్ని పార్టీని కూడా కుదిపేసే సమస్య.ఓదార్పు యాత్రను అనుమతించకపోవడం వల్ల తాము బయిటకు వచ్చామనే తప్ప మరో తేడా జగన్‌ గాని ఇతరులు గాని చెప్పడం లేదు.. రాజకీయ వ్యతిరేకత, సమిష్టి బాధ్యత వంటి మాటలతో జగన్‌ వర్గం తమ ప్రధాన బాధ్యతను దాటవేయడమూ కుదరదు. గత వారం చెప్పుకున్నట్టు మొత్తం సరళీకరణ మాయాజాలంలో ఇలాటి పరిణామాలు సర్వసాధారణంగా తయారయ్యాయి గనకే అన్నా హజారే దీక్షకు అంత స్పందన లభిస్తున్నది. రేపు జగన్‌ వాదనను సుప్రీం కోర్టు అంగీకరిస్తే అప్పుడు ఏం జరుగుతుందనేది చూడొచ్చు. ప్రస్తుతానికి మాత్రం వ్యక్తులు ఎవరన్నదానితో నిమిత్తం లేకుండా దీని లోతుపాతులు విచారించవలసిందే. నిజాయితీ నిరూపించుకోదలచిన వారికి కూడా ఇంతకు మించిన అవకాశం మరొకటి వుండదు.\nచాలాసార్లు ఆరోపణలు వస్తున్నట్టు తెలుగుదేశం ప్రభుత్వ పాత్ర వుంటే అది కూడా దర్యాప్తులోనే తేలుతుంది తప్ప చంద్రబాబును విమర్శించడం సిబిఐ దర్యాప్తునకు సమాధానం కాదు. ఈ దర్యాప్తు తీరు తెన్నులు వాటిలో నిందితులు చెప్పే విషయాలను బట్టి వచ్చే నిర్ధారణలు భావి పరిణామాలను నడిపిస్తాయి. కేవలం రాజకీయ ప్రధానమైన విమర్శలతో ఏదీ మాదదు. జగన్‌కు జనాదరణ, కడప మెజార్టి,భావి అవకాశాలు, వైఎస్‌ కుటుంబం పట్ల ఆదరణ వంటివి ఎంతగా చెప్పుకున్నా ఈ దర్యాప్తు తర్వాతనే ప్రజలు ఒక అభిప్రాయానికి రాగలుగుతారు. ఆ మేరకు జగన్‌ ప్రస్తుతానికి ప్రతికూల వాతావరణాన్నే ఎదుర్కొంటున్నారు. రేపు అరెస్టు వంటివి జరిగితే మరింత ఎదురు దెబ్బ తగలొచ్చు.\nదీన్ని ముందే తటస్థీకరించడానికి, తన బలం తను నిలబెట్టుకోవడానికి వీలుగా జగన్‌ వర్గం రాజీనామాలకు నిర్ణయం తీసుకుంది. మొత్తం 29 వరకూ రాజీనామా చేయాలని భావిస్తున్నారంటే రాజకీయంగా అది చెప్పుకోదగిన బలమే. అయితే వీరంతా రాజీనామా చేసినా ప్రభుత్వం పడిపోదనేది స్పష్టంగా కనిపిస్తుంది.ఎందుకంటే రాజీనామాలతో సభ్యుల సంఖ్య తగ్గి మెజారిటీ అవసరం కూడా తగ్గుతుంది.పిఆర్‌పి కలిసిన తర్వాత మజ్లిస్‌ మద్దతు కూడా కలిసిన కాంగ్రెస్‌కు సంఖ్యాపరమైన సమస్య వుండదు. కాకపోతే అసలే అస్తుబిస్తుగా నడుస్తున్న ప్రభుత్వం మరింత అస్థిరత్వం పాలు కావడం అనివార్యం.\nఇక రెండో అంశం - తెలంగాణా విభజనకోరే వారికి కూడా ఈ కాలంలో నిరుత్సాహ వాతావరణమే ఎదురైంది. కాంగ్రెస్‌ వారి రాజీనామాలతో అద్బుతాలు జరిగిపోతాయన్న అంచనాలు నిజం కాదనిఈ శీర్షికలో చాలా సార్లు చెప్పుకున్న మాట అక్షర సత్యమైంది. రాజీనామాల విషయంలో టిఆర్‌ఎస్‌ ఆలోచనలకు అధికార పార్టీ వ్యూహాలకు పొంతనలేదని కూడా గతంలో చెప్పుకున్నదే. స్పీకర్‌ రాజీనామాలను తిరస్కరించడంతో ఒక తంతు పూర్తయిందని భావించే కాంగ్రెస్‌ నేతలు మరోసారి రాజీనామా వూసెత్తడం లేదు. అసలు మంత్రులు తమ మంత్రిపదవులకు సూటిగా రాజీనామాలిచ్చిందే లేదు. సోనియా అనారోగ్యం కూడా వారికి ఒక సమర్థన సమకూర్చింది. పైగా కేంద్రం ఈ సమస్యను తేల్చే ఉద్దేశంలో లేదని వారికి అధికారికంగానే తెలుస్తున్నప్పుడు రాజీనామాలపై పట్టుబట్టి రాజకీయ భవిష్యత్తు బలిచేసుకోవడానికి సిద్ధం కాలేరు. కనకనే రకరకాల పద విన్యాసాలు చేసి స్వాతంత్ర దినోత్సవ సాక్షిగా విధులలో చేరారు. క్యాబినెట్‌ సమావేశం కూడా జరిగిపోయింది. ఈ మంత్రులను ద్రోహులని టిఆర్‌ఎస్‌ వర్గాలు నిందించినప్పటికీ ఆ నిర్ణయాన్ని అతిశయోక్తిగా చెప్పిన తమ బాధ్యత కూడా మరుగుపర్చలేరు. ప్రయోజనాల కొసం పాకులాటలో పరిస్తితులను బట్టి ఎవరి ఎత్తుగడలు వారు అనుసరించడం తప్ప ఇందులో ద్రోహాలు స్వచ్చతల ప్రసక్తి ఏముంటుంది?\nఈ నేపథ్యంలోనే సకల జనుల సమ్మె విషయంలోనూ కొన్ని భిన్నాభిప్రాయాలున్నట్టు కనిపిస్తుంది. పాలక వర్గాలు కోరి కోరి రాజకీయ నాటకం నడిపిస్తుంటే, ప్రభుత్వం నిర్భంధ శాసనాలు చేస్తుంటే నిరవధిక ఆందోళన వంటి బలమైన నిర్ణయంతో తాము వుచ్చులో పడతామా అన్న సందేహం కూడా ఆ నాయకులను వేధిస్తున్నది. గతంలో ప్రత్యేక ఉద్యమాల అనుభవాలు వుద్యోగులు తేలిగ్గా మర్చిపోలేమని,లౌక్యంగా వ్యవమరిస్తామని వారంటున్నారు. 14(ఎఫ్‌) రద్దు నిర్ణయం తర్వాత ఎస్సై పరీక్షలు నిర్విఘ్నంగా పూర్తి కావడం కూడా జెఎసిటిఆర్‌ఎస్‌లకు అభిలషణీయం కాదు. జెఎసి అందరినీ కలుపుకొని పోవడం లేదని టి- తెలుగుదేశం నేతలు విమర్శించడమే గాక కొండా లక్ష్మణ్‌ బాపూజీ నేతృత్వంలో కొత్త జెఎసి కూడా ఏర్పడింది.గద్దర్‌ వేదిక ఇప్పటికే వుంది.ఇవన్నీ టిఆర్‌ఎస్‌ కోరుకునే దిశకు భిన్నమైన పరిణామాలు రెండు వారాల్లో విభజన జరిగిపోతుందని చెప్పిన కెసిఆర్‌ 2014 ఎన్నికల గురించి ప్రస్తావించడానికి ఇదే కారణం కావచ్చు. ఆ విధమైన తర్జనభర్జనలు అన్ని తెలంగాణా పక్షాల్లోనూ జరుగుతున్నట్టు తెలుస్తూనే వుంది. కేంద్రంలోని అతి కీలక నేతలు కూడా ఆ మేరకు సంకతాలిచ్చినట్టు చెబుతున్నారు. అలాటి అంచనాతోనే వుంటే అప్పుడు సంయమనం మరింత అవసరమవుతుంది. మరి ఆ విధమైన విజ్ఞత ఎవరు ఏ మేరకు ప్రదర్శిస్తారో ఆచరణలో చూడాలి.\nజగన్‌కు టిఆర్‌ఎస్‌ పరోక్ష మద్దతు వుందనే కథనాల మధ్య ఈ దర్యాప్తు వివరాలను వారికి సంబంధించిన సంస్థలు వలస దోపిడిగా చిత్రించడం ఆసక్తికరమైన విషయం. ప్రపంచీకరణకు ప్రధాన ప్రాతిపదిక అయిన సరళీకరణ దేశాల సరిహద్దులనే పాటించనప్పుడు ప్రాంతీయ రేఖల పరిధిని పాటిస్తుందా? రాష్ట్ర విభజన అనే ఏకాంశ కార్యక్రమం తమ ప్రాతిపదిక గనక ప్రతిదీ ఆ మూసలోనే కుదించాలనుకోవడం పాక్షికత్వమే అవుతుంది. హైదరాబాదు చుట్టుపక్కలే గాక విశాఖ నగరంలోనూ,కడపతో సహా వివిధ జిల్లాల్లోనూ వేల ఎకరాలు పందేరం చేయడం కూడా జరిగిందని గుర్తు చేసుకుంటే ఇది వలస దోపిడీ కన్నా వరస దోపిడీ అన్న మాట మరింత సమంజసంగా వుంటుంది. మొత్తంపైన రాష్ట్ర రాజకీయ రంగాన్ని ఆక్రమించేసిన ఈ రెండు అంశాలలో సాగుతున్న తీవ్ర మధనం ఎలాటి మలుపులకు దారి తీస్తుందో చూడాలి.\n( ఆగష్టు 21 ఆదివారం ప్రజాశక్తిలో ప్రస్తుతం శీర్షికన రాసిన వ్యాసం తాజా చేర్పులతో)\n',general
'మురళీకి పదమూడేళ్ళ వయసప్పుడు అతని తల్లీ తండ్రీ విడిపోయారు. తండ్రికి మరో స్త్రీతో సంబంధం ఉందన్న విషయం తెలియడంతో ఆత్మాభిమానం గల తల్లి రుక్మిణి రాజీ పడలేకపోయింది. విషయం తెలిసిన మురళీ తండ్రిని అసహ్యించుకున్నాడు. తల్లీ కొడుకూ ఆ ఇంటి నుంచి వచ్చేశారు. రుక్మిణి సంగీత పాఠాలు చెబుతూ, ఆయాగా పని చేస్తూ, కుట్టు పని చేస్తూ తన కాళ్ళ మీద తను నిలబడింది. తండ్రి అందించబోయిన సాయాన్ని తిరస్కరించిన మురళీ, పనిచేస్తూ ప్రైవేటుగా చదువుకుని ఓ కంప్యూటర్ సెంటర్లో ఉద్యోగంలో చేరాడు.\n\nచదువుతో పాటుగా ఇతర ఆసక్తులు మెండు మురళీకి. పుస్తకాలు చదవడం, పాటలు వినడం, సభలు, సమావేశాల్లో పాల్గొనడం... ఓ పక్క ఉద్యోగం చేస్తూనే, ఆసక్తులన్నీ కొనసాగిస్తూ మేనేజ్మెంట్ చదువు పూర్తి చేశాడు. నాలుగైదు కంపెనీలు మారి, ఓ పెద్ద కంపెనీలో మంచి ఉద్యోగం సంపాదించుకున్నాడు. తను ప్రేమించిన రజనిని సంతకాల పెళ్లి చేసుకున్నాడు. కొడుకు ఆదర్శం, అతను సాధించిన అభివృద్ధి ఎంతగానో నచ్చాయి రుక్మిణికి.\n\nచూస్తుండగానే మురళి జీతం పెరిగింది. పనిగంటలూ పెరిగాయి. అతను పని చేసే కంపెనీకి ఎక్కడెక్కడో బ్రాంచీలు ఉన్నాయి. రైల్లో ఏసీ ప్రయాణం నుంచి చూస్తుండగానే విమాన ప్రయాణానికి ఎదిగాడు మురళి. అతను పని చేసే కంపెనీ అతని ఇంట్లో ఒక ఫోన్ పెట్టించింది. దానితో ఇంట్లో ఉన్న కాసేపూ కూడా ఆఫీసు ఫోన్లతోనే సరిపోతోంది మురళీకి. ఆఫీసులో ఎప్పుడూ యేవో ఫంక్షన్లు, ఏదో వంకన గిఫ్ట్లు, తరచూ ప్రయాణాలు, ప్రమోషన్లు జీతం పెంచడాలు. అందుకు తగ్గట్టుగానే ఎప్పుడూ పని పని పని.\n\nమురళీలో గత ఆసక్తులన్నీ చూస్తుండగానే మాయమైపోయి, ఆఫీసే సర్వస్వం అయిపోయింది. తను బాగానే సంపాదిస్తున్నాడు కాబట్టి రజని ఉద్యోగం చేయనక్కర్లేదన్నపుడు, రుక్మిణి అడ్డుకుంది. అతను ఆ ఆలోచనని మరోసారి బయట పెట్టనివ్వకుండా చేసింది. రానురానూ కొడుకు ఇంట్లోనూ, కోడలితోనూ గడిపే సమయం తగ్గిపోతూ ఉండడం కలవర పరిచింది రుక్మిణిని. \"కంపెనీ కోసం అంత సేపు పని చేయడం ఎందుకు? ఎనిమిది గంటలే పనిచెయ్యి. అందుకు ఎంత జీతం వస్తే అంతే తీసుకో,\" అని రుక్మిణి అన్నప్పుడల్లా, ఓ నాలుగు రోజులు సాయంత్రం అయ్యేసరికి ఇంటికి వచ్చేస్తాడు మురళి. తర్వాత మళ్ళీ మామూలే. మీటింగనో, ఇంటర్వ్యూలనో, ఏదో ఒక కారణం చెబుతాడు.\n\nతనతో పని చేసే శ్రీలతతో మురళీకి చనువు పెరగడాన్ని గమనిస్తారు రజని, రుక్మిణి. రజని మామూలుగా తీసుకోడానికి ప్రయత్నిస్తుంది కానీ, రుక్మిణి అలా తీసుకోలేక పోతుంది. కొడుకు నాలుగు మాటలు మాట్లాడితే అందులో మూడు శ్రీలత గురించే కావడం, ఆమెతో కలిసి తరచూ టూర్లకి వెళ్ళడం, రజనీని నిర్లక్ష్యం చేస్తూ, శ్రీలతని నెత్తిన పెట్టుకోవడం ఇవన్నీ చూసి చూసి ఒకరోజు మురళీని నిలదీస్తుంది. ఒకప్పుడు అతని తండ్రి ప్రవర్తనకీ, ఇప్పుడు మురళీ ప్రవర్తనకీ పెద్దగా తేడా లేదంటుంది.\n\nతను సర్దుకుపోయేదే అయితే భర్తతోనే సర్దుకుపోయి ఉండుననీ, ఇపుడు అదే తప్పు చేస్తున్న కొడుకు దగ్గర సర్దుకు పోవాల్సిన అవసరం ఎంతమాత్రమూ లేదనీ చెబుతుంది. రజని కూడా మురళి నుంచి వేరే వచ్చేయదలిస్తే ఆమెకి సరైన తోడు దొరికే వరకూ తను ఆసరా ఇవ్వగలనని చెబుతుంది. ఒక వేళ రజని రాకపోయినా తన దారిన తను వెళ్ళిపోడానికి సిద్ధమంటుంది. ...ప్రపంచీకరణ ఫలితంగా మానవ సంబంధాల్లో చాపకింద నీరులా ప్రవేశిస్తున్న మార్పుని కథా వస్తువుగా చేసుకుని రంగనాయకమ్మ రాసిన కథ \'మురళీ వాళ్ళమ్మ.\' వెంటాడే పాత్ర రుక్మిణి. \'అమ్మకి ఆదివారం లేదా?\" సంకలనంలోనూ, \'తెలుగు కథకి జేజే!\' సంకలంలోనూ చదవొచ్చీ కథని. \n',general
'గడిచిన ఇరవై ఏళ్ళలో తెలుగు సినిమా పరిశ్రమలో కెరీర్ మొదలు పెట్టి గాయనీ గాయకులుగా స్థిరంగా కొనసాగుతున్నవాళ్ళు ఎంతమంది? దీనికి జవాబు ప్రశ్నంత సులువు కాదు. నిజానికి గాయనీ గాయకులు మాత్రమే కాదు, తెలుగు సినిమా పాటకు సంబంధించి ఎవరూ కూడా నిశ్చింతగా కెరీర్ కొనసాగించలేని పరిస్థితి నడుస్తోందిప్పుడు. ఎంతో మంది కొత్త గాయనీ గాయకులు, సంగీత దర్శకులు, గీత రచయితలు నిత్యం పరిచయం అవుతున్నారు. వీళ్ళలో చాలామంది ఎంత తొందరగా వస్తున్నారో, అంత తొందరగానూ తెరమరుగై పోతున్నారు.\n\nఇరవయ్యేళ్ళ క్రితం వరకూ - అంటే ఏ.ఆర్. రెహ్మాన్ సిని సంగీత దర్శకుడిగా అవతరించక ముందు వరకూ - తెలుగు సినిమా పాట అంటే కేవలం కొన్ని పేర్లు మాత్రమే వినిపించేవి. అప్పటివరకూ ప్రభంజనం సృష్టించిన ఇళయరాజా మొదలు అప్పటికే బాగా స్థిరపడ్డ ఏ సంగీత దర్శకుడు సంగీతం సమకూర్చినా మెజారిటీ పాటలు పాడేది మాత్రం ఎస్పీ బాలసుబ్రహ్మణ్యం, జేసుదాసు, సుశీల, జానకి, వాణి జయరాం, శైలజ, చిత్ర. వీళ్ళలో జేసుదాసు, చిత్ర మలయాళీలు, వాణీ జయరాం తమిళ్.. అయినప్పటికీ ఎక్కడో తప్ప ఉచ్చారణా దోషాలు లేకపోవడం వల్ల తెలుగు పాట వింటున్న భావనే కలిగేది.\n\nఒకేసారి అనేక కొత్త గొంతుల్ని పరిచయం చేయడం ద్వారా, అప్పటివరకూ ఉన్న గాయనీ గాయకుల మొనోపలీని విజయవంతంగా బద్దలుకొట్టాడు రెహ్మాన్. కొత్త ఎప్పుడూ వింతే కాబట్టి, శ్రోతలకి కూడా ఈ కొత్త స్వరాలు, కొత్త గొంతులూ బాగా నచ్చాయి. ఇది ఇక్కడితో ఆగిపోలేదు. రెహ్మాన్ స్పూర్తితో ఎందరెందరూ కొత్త సంగీత దర్శకులు రావడం, ప్రతి ఒక్కరూ కొందరు గాయనీ గాయకులని, గీత రచయితల్నీ పరిచయం చెయ్యడం. గ్లోబలైజేషన్ మొదలైన తరుణం కావడంతో ఆ ప్రభావం సిని సంగీతం మీదా పడింది. అప్పటినుంచీ అదే ట్రెండ్ కొనసాగుతోంది.\n\n\nఫలితంగా ఇవాల్టి రోజున తెలుగు సినిమా పాటలు పాడుతున్న గాయనీ గాయకుల్లో నూటికి తొంభై మందికి తెలుగు రాదు. సంగీత దర్శకుల్లో ఈ శాతం నలభై నుంచి యాభై వరకూ ఉంది. ఒక్క రచయితలు మాత్రం తెలుగు వాళ్ళే. అయితేనేం? వీళ్ళ పాటల్లోనుంచి తెలుగు నెమ్మది నెమ్మదిగా తప్పుకుంటోంది. కొన్ని తన స్థాయికి తగని పాటలు రాసినా, వేటూరి చాలా గొప్ప పాటలు రాశారన్నది నిర్వివాదం. తర్వాత ఎవరు? అన్న వెతుకులాటకి దొరికిన ఓకే ఒక సమాధానం సిరివెన్నెల సీతారామశాస్త్రి. జాను తెలుగు మీద పట్టున్న గీత రచయిత. మరి, తర్వాత? ఈ ప్రశ్న వేసుకోడానికే ఆలోచించాల్సి వస్తోంది.\n\nఉండడానికి డజనుకి పైగా గీత రచయితలున్నారు మనకి. కానీ వాళ్ళలో నిజమైన తెలుగు పాటని, ఒక్క పరభాషా పదాన్నీ ఉపయోగించకుండా రాయగలిగే వాళ్ళు ఎందరు? ఒకవేళ ఎవరైనా కష్టపడి రాసినా, ఉచ్చారణా దోషం లేకుండా పాడగలిగే వాళ్ళు ఏరీ? గాయకులు తప్పు పాడితే పట్టుకోగలిగే సంగీత దర్శకులు ఎక్కడ? ఈటీవీలో వస్తున్న \'పాడుతా తీయగా\' కార్యక్రమానికి ఈ మధ్య కాలంలో రెండు వేర్వేరు ఎపిసోడ్లకి గాయనులు కౌసల్య, సునీత అతిధులుగా వచ్చారు. ఇద్దరూ తెలుగు వాళ్ళే. ఇద్దరూ గత పదేళ్లుగా రికార్డు సంఖ్యలో కాకపోయినా తెలుగు పాటలు పాడుతున్న వాళ్ళే. ఆశ్చర్యంగా ఇద్దరూ కూడా తమ కెరీర్ గమనం పట్ల అసంతృప్తినే వ్యక్తం చేశారు. మంచి పాటలు రావడం లేదన్నది వాళ్ళ అభిప్రాయం.\n\nగతంలో ఎప్పుడూ లేని విధంగా దాదాపు అన్ని తెలుగు చానళ్ళూ ఏదో ఒక పేరుతో టాలెంట్ హంట్ నిర్వహించి, కొత్త గొంతుల్ని పరిచయం చేస్తున్నాయి. కానీ ఇలా వస్తున్న వాళ్ళెవరూ దీర్ఘకాలం పాడలేకపోతున్నారు. పోటీ విపరీతంగా పెరగడంతో, కెరీర్లో అనిశ్చితి. ఎప్పటికప్పుడు దూసుకొస్తున్న కొత్త గొంతులు, సంగీత దర్శకులు, రచయితలు. నిజానికి పోటీ పెరిగినప్పుడు ఉత్పత్తి నాణ్యత పెరగాలి. కానీ, శ్రోతలుగా మనకి దొరుకుతున్న మంచి పాటలు ఎన్ని? ధియేటర్ నుంచి బయటికి వచ్చాక కూడా గుర్తుండే పాటల్ని వేళ్ళ మీద లెక్క పెట్టొచ్చు.\n\nపోనీ ఇదంతా వేగం పెరగడం వల్ల అనుకుందామా అన్నా, గతంతో పోల్చినప్పుడు నిర్మాణమయ్యే సినిమాల సంఖ్య విపరీతంగా ఏమీ పెరిగిపోలేదు. కానైతే కొత్త కొత్త నిర్మాతలూ, దర్శకులూ వచ్చి పోతున్నారు. వీళ్ళలో కూడా నిలబడుతున్న వాళ్ళు తక్కువే. తెలుగు సినిమా పాట నిరంతర ప్రయోగ శీలి అనుకుందామన్నా ప్రయోగ ఫలితాలు ఎక్కడా కనిపించడం లేదు. \'రెహ్మానైజేషన్\' ని నిందించడం నా ఉద్దేశం కాదు. కొత్తని ఎప్పుడూ ఆహ్వానించాల్సిందే. ఇంత పెద్ద ఎత్తున ప్రయోగాలు జరుగుతున్నా, చాలా తక్కువ మొత్తంలో ఫలితాలు వస్తూఉండడమే ఈ అసంతృప్తికి కారణం. \n',general
'కొన్ని నవలలు కథలో వచ్చే ఊహించని మలుపుల కారణంగా చివరికంటా ఆసక్తిగా చదివిస్తే, మరికొన్నింటిలో కథ ఊహించగలిగినదే అయినప్పటికీ కేవలం రాసిన విధానం వల్ల ఆసాంతమూ విడవకుండా చదివిస్తాయి. ఈ రెండో కోవకి చెందిన నవల పిలకా గణపతి శాస్త్రి రాసిన \'గృహిణి.\' తెలుగు నవలా సాహిత్యంలో ప్రత్యేక స్థానం పొందిన \'విశాల నేత్రాలు\' తర్వాత శాస్త్రిగారు రాసిన ఈ నవలని ఎమెస్కో 1972 లో తొలిసారి ముద్రించింది. చాలా గ్యాప్ తర్వాత మళ్ళీ ఎమెస్కో ద్వారానే కొత్త ప్రింట్ మార్కెట్లోకి వచ్చింది గత సంవత్సరం.\n\nసీత, సావిత్రి, అనసూయ లాంటి మహాపతివ్రతల కథలెన్నో పుట్టిన భూమి మనది. వాళ్ళ దారిలోనే, భర్తని అమితంగా ప్రేమించిన గృహిణి విజయలక్ష్మి కథే ఈ \'గృహిణి\' నవల. విజయలక్ష్మి ఓ మధ్య తరగతి అమ్మాయి. పెద్ద కుటుంబం. తండ్రి వెంకటేశ్వర రావు, స్కూలు మేష్టరుగా ఉద్యోగం ప్రారంభించి, డీయీవో కావాలనే కోరికతో సిన్సియర్గా పనిచేస్తూ, సీనియర్ డిప్యుటీ డీయీవోగా ఆగిపోయాడు. పెద్ద కూతురు విజయలక్ష్మిని తన మేనల్లుడు కృష్ణమూర్తికిచ్చి పెళ్లి చేయాలన్నది ఆయన కోరిక. కృష్ణమూర్తిది పేద కుటుంబం అవ్వడం వల్ల ఆయనే దగ్గర పెట్టుకుని చదివించారు. అతడు యోగ్యుడని ఆయన నమ్మకం.\n\nకృష్ణమూర్తి రూపసి కాదు. ఉద్యోగమూ ఇంకా రాలేదు. పైగా విజయలక్ష్మి తల్లి రుక్మిణికి కృష్ణమూర్తన్నా అతని తల్లన్నా అస్సలు పడదు. ఈకారణానికి ఆ సంబంధం వద్దనేస్తుంది. వీళ్ళింట్లోనే ఉంటున్న రుక్మిణి తల్లి వర్ధనమ్మ గారికి విజయలక్ష్మి అంటే తగని ప్రేమ. కృష్ణమూర్తి అంటే ఆవిడకీ పడదు. తను దాచుకున్న డబ్బుతో విజయలక్ష్మి పెళ్లి చేయడానికి ఆవిడ సిద్ధపడడంతో, పార్థసారధి సంబంధం వస్తుంది. అతను అందగాడు. బస్తీ వాడు. అతని తండ్రి పోలీస్ డిపార్ట్మెంట్లో డిప్యుటీ సూపర్నెంట్ గా పనిచేసి బాగా గడించాడు కూడా.\n\nకానీ, పార్థసారధికి చదువంటలేదు. అందగాడూ, ఆస్తి పరుడూ కావడంతో ఆడవాళ్ళకి అదేమీ పెద్ద ఎంచదగ్గ విషయంగా అనిపించలేదు. విజయలక్ష్మికి పెళ్ళిచూపుల్లోనే సారధి నచ్చేశాడు. ఆ సంబంధం పట్ల మనవరాలు మొగ్గు చూపడంతో, మనవరాలికి సారధితో పెళ్లి జరిపించేసింది వర్ధనమ్మగారు. ఇద్దరు పిల్లలు పుట్టే వరకూ జీవితం ఎంతో సాఫీగా సాగిపోయింది విజయలక్ష్మికి. ఎప్పుడూ కంటికిఎడురుగా ఉంటూ, కోరింది క్షణాల్లో తెచ్చిచ్చే భర్తని చూసుకుని చాలా గర్వ పడేది ఆమె. అయితే, తన తల్లిదండ్రులు కాలం చేసిన తర్వాత నాటకాల్లో నటించడం అలవాటవుతుంది సారధికి. ఆక్రమంలోనే నాటకాల్లో నటించే సరోజతో పరిచయం అవుతుంది.\n\nఅప్పటినుంచి మొదలవుతాయి విజయలక్ష్మి కష్టాలు. ఇంటి నుంచి బయటికి వెళ్ళిన భర్త ఎప్పుడు వస్తాడో, అసలు వస్తాడో రాడో తెలీదు. ఏ క్షణంలో అతని మూడ్ ఎలా ఉంటుందో ఊహకి అందదు. ఉన్నట్టుండి ఆమె ఏం మాట్లాడినా తప్పే అయిపోతూ ఉంటుంది. పిల్లలతో ఒక్కర్తీ ఇంట్లో ఉండలేక వర్ధనమ్మని తోడు తెచ్చుకుంటుంది. \"సంసారమన్నాక ఇలాంటివి మామూలేననీ, ఓపికతో సద్దుకుంటే మంచి రోజులు రాకమానవనీ\" మనవరాలికి బోధిస్తుంది వర్ధనమ్మ. చూస్తుండగానే సరోజతో పరిచయం చాలా దూరం వెళ్ళిపోతుంది సారధికి. పొలం తాకట్టు పెట్టి, తనుంటున్న మేడ కాక మిగిలిన రెండు పెంకుటిళ్ళూ అమ్మేసీ నాటకాలు వేయడం మొదలు పెడతాడు సారధి.\n\n\'పారిజాతాపహరణం\' నాటకానికి మంచి పేరొస్తుంది. స్త్రీలు నాటకాల్లో నటించడం కొత్త కావడం, సారధి కృష్ణుడిగా వేసే ఆ నాటకంలో సరోజ సత్యభామ పాత్ర పోషిస్తూ ఉండడంతో తక్కువ కాలంలోనే వాళ్ళ నాటకానికి ఆంధ్ర దేశంలో మంచి పేరు వస్తుంది. శ్రీకృష్ణుడి పట్ల సత్యభామ, రుక్మిణుల ప్రేమకి సందర్భోచితంగా కథాగమనానికి వాడుకున్నారు రచయిత. నాటకంలో లాభాలు వస్తూన్నా, సారధికి ఖర్చులు పెరిగిపోతూ ఉండడంతో, మరికొంత ఆస్తి కరిగిపోతుంది. ఇటు అతడు ఇంటి పట్టున ఉండేది తగ్గిపోవడంతో విజయలక్ష్మి బాధలు మరీ పెరుగుతాయి. ఇది చాలదన్నట్టు కృష్ణమూర్తికి ఆ ఊరిలోనే ఉద్యోగం రావడం, ఎంతో అనుకూలవతి అయిన సావిత్రితో పెళ్ళి జరిగి వీళ్ళ వెనుక వీధిలోనే కాపురానికి రావడం జరిగిపోతుంది. కృష్ణమూర్తి పట్ల ఎంతో ఆదరం చూపుతుంది విజయలక్ష్మి. తన భర్త విషయాలు పెదవి దాటనివ్వదు.\n\nఅటు తండ్రికి భారం కాలేకా, ఇటు పిల్లల భవిష్యత్తు పాడు చేయలేకా మంచి రోజులు వస్తాయనే ఆశతో రోజులు గడుపుతూ ఉంటుంది. మరోపక్క నాటక సమాజంలో, రాఘవ అనే మరో నటుడు సరోజతో చనువుగా మెలుగుతూ ఉంటాడు. ఉన్నట్టుండి సరోజ, రాఘవ నాటక సమాజాన్ని వదిలేసి మద్రాసెళ్లి సినిమాల్లో చేరిపోవడం, కొన్ని మలుపుల తర్వాత సారథి తన తప్పు తెలుసుకోవడంతో కథ సుఖాంతమవుతుంది. చివరి పేజీల్లో కొంత నాటకీయమైన సాగతీతని మినహాయిస్తే పేజీలు చకచకా సాగిపోతాయి. తెలుగులో పద్య నాటకాల తోలిరోజులకి సంబంధించ అనేక ఆసక్తికరమైన విషయాలని సందర్భోచితంగా ప్రస్తావించారు శాస్త్రిగారు. ఈ సంగతులు మరియు ఆపకుండా చదివించే కథనం కోసం చదవాల్సిన నవల. బ్లాకండ్ వైట్ సినిమా చూస్తున్న అనుభూతిని కలిగిస్తుంది. పేజీలు 248, వెల రూ. 75. అన్ని ప్రముఖ పుస్తకాల షాపులతో పాటు ఏవీకెఎఫ్ లోనూ అందుబాటులో ఉంది. \n',general
'థానిక సంస్థలకి జరగాల్సిన ఎన్నికలు ఏదో ఒక కారణానికి అలా అలా వాయిదా పడుతూ వస్తున్నాయి. మండల పరిషత్తులు, జిల్లా పరిషత్తుల మొదలు, మునిసిపాలిటీలు, మునిసిపల్ కార్పొరేషన్ల వరకూ చాలా చోట్ల ప్రజలెన్నుకున్న ప్రజా ప్రతినిధులు అధికారంలో లేరు. వాళ్ళ వాళ్ళ ఐదేళ్ళ పదవీకాలం ముగియడంతో, తాజా మాజీలుగా మారి తదుపరి ఎన్నికలకి సిద్ధం అవుతుండగా, ఇన్నాళ్ళూ వాళ్ళు పోషించిన బాధ్యతలని కూడా అధికారులే ఆనందంగా భరిస్తున్నారు.\n\nఈ ఎన్నికలు జరగకపోవడం అన్నది సామాన్య ప్రజలని పెద్దగా ఇబ్బంది పెడుతున్న దాఖలాలేవీ కనిపించడం లేదు. బహుశా స్థానిక నేతలు (స్థానిక ప్రభుత్వాలు అనాలేమో?!) ఉండడానికీ, లేకపోవడానికీ మధ్య భేదం వాళ్ళకి పెద్దగా తెలియడం లేదేమో. ఆమాటకొస్తే ఇటు రాష్ట్రంలోనూ, అటు కేంద్రం లోనూ ప్రభుత్వం అన్నది పనిచేస్తోందేమో అన్న సందేహం ఏమాత్రం కలగని విధంగా జన జీవనం సాగిపోవడం లేదూ?\n\nతమ సత్తా చూపించుకోడానికి ఉత్సాహ పడుతున్న ప్రతిపక్ష పార్టీలు మాత్రం స్థానిక సంస్థల ఎన్నికల కోసం ఆత్రంగా ఎదురు చూస్తున్నాయి. ఎప్పుడెప్పుడు ఈ ఎన్నికలు వచ్చి పడతాయా అన్న ఎదురు చూపులు పెరిగే కొద్దీ అలా అలా వెనక్కి వెళ్ళిపోతూ మరీ మరీ ఊరిస్తున్నాయీ ఎన్నికలు. రాజకీయ పరిస్థితులు అధికార పక్షానికి అననుకూలంగా ఉండి, తమ వాళ్ళే తమకి శత్రువులయ్యే విధంగా వాతావరణం ఉండడంతో, ఇది ప్రతిపక్షానికి అనుకూలంగా మారుతుందేమో అన్న సందేహం ఏలిన వారిలో కలగడం అత్యంత సహజం.\n\nరాజకీయ విశ్లేషకులు స్థానిక సంస్థల ఎన్నికలని అధికార పక్షానికి లిట్మస్ టెస్ట్ గా అభివర్ణిస్తూ ఉంటారు. అమ్లాలనీ, క్షారాలనీ పరీక్షించడానికి అవి నీలి లిట్మస్ ని ఎర్రగా మారుస్తాయా లేక ఎర్ర లిట్మస్ని నీలం రంగులోకి మారుస్తాయా అనే పరీక్ష ద్వారా తెలుసుకోవచ్చని చిన్నప్పుడు మనం చదువుకున్నాం కదా. అలా, ఈ స్థానిక ఎన్నికల్లో అధికార పక్షం గెలిస్తే, ప్రజల్లో ఆ పక్షం పట్ల విశ్వాసం కొనసాగుతున్నట్టు, అలా కానిపక్షంలో ప్రజల్లో వ్యతిరేకత మొదలై పరిస్థితులు ప్రతిపక్షానికి అనుకూలంగా ఉన్నట్టూ ప్రజలు తీర్పు ఇచ్చారని అంచనా వేస్తారన్న మాట.\n\nరాజకీయాల్లో చాలావరకూ బహిరంగ రహస్యాలే కాబట్టి, ఇక్కడ కూడా అలాంటి రహస్యం ఒకటి ఉంది. ఈ స్థానిక ఎన్నికలనేవి ఎప్పుడూ ఓ పార్టీ అధికారంలోకి వచ్చి, ఐదేళ్ళ పాలనా కాలంలో దాదాపు సగం పూర్తయ్యాక వస్తాయి. అధికారంలోకి వచ్చిన పార్టీ ఏదైనప్పటికీ ప్రజలకి ఆసరికి కొత్త మోజు తీరి మార్పు కోసం ఎదురు చూడడం మొదలవుతుంది. అటు అధికార పక్షంలోనూ పదవులు ఆశించి భంగపడ్డ వాళ్లకి శిఖండి పాత్ర పోషించడం ద్వారా ఏలిన వారి ఎదుట తమ సత్తా ప్రదర్శించాలనే కోరిక మొదలవుతుంది.\n\nఈ కారణాలన్నింటి దృష్ట్యా, ఏ పక్షం అధికారంలో ఉన్నప్పటికీ, ఈ స్థానిక ఎన్నికలని తమకి సమయం అనుకూలంగా ఉన్నప్పుడు జరిపించుకోవాలనీ, రాజకీయ వాతావరణం ప్రతికూలంగా ఉన్నప్పుడు వాయిదా వేయాలనీ మనసారా కోరుకోవడం, అధికారాన్ని ఆ నిమిత్తం ఉపయోగించడం, అటు ప్రతిపక్షం కూడా వాతావరణం తమకి అనుకూలంగా (అంటే ప్రభుత్వానికి వ్యతిరేకంగా) ఉన్నప్పుడే ఈ ఎన్నికలు జరగాలని ఆశించడం జరుగుతూ వస్తోంది. అయితే, మరీ ఎక్కువ కాలం ఎన్నికలు వాయిదా వేసినా, స్థానిక ప్రతినిధులు లేకపోయినా తమకి వచ్చిన లోటేమీ లేదని జనసామాన్యం కనిపెట్టేస్తారేమో అన్న భయం రెండు పక్షాల్లోనూ ఉండకపోదు. కాబట్టి స్థానిక ఎన్నికలు ఎక్కువకాలం వాయిదా పడకపోవచ్చు.. \n',general
'పైకి చూడ్డానికి అంతా బాగుందనిపిస్తూనే, చాపకింద నీరులా చెడు చుట్టుముట్టేస్తే? ముట్టేసి నెమ్మది నెమ్మదిగా ముంచేస్తే? అది కుట్ర.. బలవంతుడు బలహీనుడి మీద నేరుగా చేసేది దౌర్జన్యం అయితే, కనిపించకుండా చేసేది కుట్ర. దౌర్జన్యం జరిగిందన్న విషయం వెంటనే తెలుస్తుంది కానీ కుట్ర జరిగిందన్నసంగతి, అది జరిగిపోయిన ఎన్నాళ్ళకో కానీ తెలీదు. తెలిసినా, అప్పటికింక తిరిగి ఏంచెయ్యడానికీ ఉండదు. అలాంటి కుట్రే దేశ ప్రజల మీద రాజ్యాంగం రూపంలోనూ, పంచ వర్ష ప్రణాళికల రూపంలోనూ జరిగిందంటారు తెలుగు సాహిత్యంలో కారామేష్టారిగా సుప్రసిద్ధులైన కాళీపట్నం రామారావు, తన \'కుట్ర\' కథలో.\n\nఓ సిద్ధాంతాన్ని - అది ఏ సిద్ధాంతం అయినప్పటికీ - బలంగా నమ్మి, జీర్ణం చేసుకున్న వ్యక్తి తన చుట్టూ జరిగే వాటిని ఆ సిద్ధాంతపు దృష్టి కోణం నుంచి చూడడం సహజం. వామపక్ష రాజకీయాల పట్ల మొదటినుంచీ ఆసక్తి ఉన్న, విప్లవ రచయితల సంఘం స్థాపన విస్తరణలో కీలక పాత్ర పోషించిన కారా మేష్టారు, స్వాతంత్రానంతరం దేశంలో జరిగిన కొన్ని పరిణామాలని, ముఖ్యంగా తొలి రెండు పంచవర్ష ప్రణాళికలనీ, \'మిక్సుడ్ ఎకానమీ\' అమలులో సామాన్యులకి జరిగిన అన్యాయాలనీ తనదైన దృష్టికోణంలో పరిశీలించి, కొందరు ప్రజలు ప్రభుత్వానికి ఎదురుతిరిగి తీవ్రవాదులుగా మారడానికి ప్రభుత్వం వారిపై చేసిన కుట్రే కారణమని చెబుతూ రాసిన కథ ఇది.\n\n\"రామారావుగారు రచయితగా తన కథల్లో తరచూ కనిపించరు. ఆయన తన కథా వివరణ కోసం ఒక వక్తని వేరేగా తయారు చేస్తారు. కథలో సంఘటనలనీ, ఇతర సమాచారాన్నీ మనకి వ్యాఖ్యానించే ఈ వక్తకీ, కథలో ఇతర పాత్రలకీ వెనకాతల రచయిత రామారావుగారుంటారు,\" కారా మాష్టారి కథన శైలి గురించి వేల్చేరు నారాయణరావు గారు వెలిబుచ్చిన అభిప్రాయమిది. \'కుట్ర\' కథని కూడా ఒక వక్తే చెబుతాడు. అతడెవరన్న వివరం పాఠకులకి తెలీదు. ఓ మామూలు మనిషి. ప్రపంచ జ్ఞానం ఉన్న మనిషి. చట్టాల వెనుక ఉన్న ఉద్దేశాలని అర్ధం చేసుకోగల మనిషి. అతగాడు పట్నం కోర్టులో జరుగుతున్న కాన్స్పిరసీ కేసుని గురించి చెప్పడం మొదలు పెట్టి, నెమ్మది నెమ్మదిగా చట్టాలు, రాజ్యాంగం, పంచ వర్ష ప్రణాళికల దగ్గరికి తీసుకెళతాడు.\n\n\"వరల్డు ప్రిమిటివ్ ఎకానమీల్లో ప్రిమిటివెస్ట్ ఎకానమీ - బియ్యవిచ్చి కరేపాకు కొనుక్కొనే పధ్ధతి ఇప్పటికీ - అమల్లో ఉన్న దేశం, మన దేశం\" అంటూ మొదలు పెట్టి, \"గాంధీగారూ తమ కేడర్నీ ఖద్దరొడకమన్నారు. ఎల్తే జైలు కెళ్ళమన్నాడు. అంతేగాని ఇండస్ట్రియల్ ఆర్గనైజేషన్ లాటి సమస్యల మీద పుస్తకాలేనా తిరగెయ్యమన్నాడా? యంత్రాంగంలో దూరి పాలానానుభవం సంపాదించమన్నాడా? సైన్యంలో దూరి వార్ లోనూ పీస్ లోనూ దేశాన్ని డిఫెండ్ చేయడం నేర్చుకోమన్నాడా? ...నాకు తెలిసినంతవరకూ మన స్వతంత్ర యోధులందరూ ఈ తంత్రం సంగతొదిలేసి తక్కిన విద్దెలు నేర్చుకున్నారు\" అంటూ కుట్ర జరిగిన నేపధ్యాన్ని అరటిపండు ఒలిచినట్టుగా వివరిస్తాడు వక్త.\n\nకారా మేష్టారి కథా శిల్పంలో ఉండే సొగసదే. కథలో పాత్రలు నేరుగా మనతో మాట్లాడుతున్నట్టుగా అనిపించడం, చెప్పదలచుకున్న విషయాన్ని ఒక్కొక్కటిగా అర్ధం కాకపోవడం అనే సమస్యే లేనివిధంగా ఉత్తరాంధ్ర నుడికారంలో వివరించడం. ఒకానొక ఎకనామిస్టు - ఏలినవారికి నిజంగా తెలియకుండానో లేక వారు తెలియనట్టు నటించిన సందర్భంలోనో - మిక్సుడ్ ఎకానమీ పేరుతో మొదటి రెండు పంచవర్ష ప్రణాళికలకీ రాజముద్ర వేయించేశాడు. \"ఆడు మొదటి ప్లాను ఎత్తుకోవడవే అగ్రికల్చర్ కి ఫస్టు ప్రిఫరెన్సు అంటూ ఎత్తుకున్నాడనా? ఎందుకెత్తుకున్నాడూ? వ్యావసాయిక ఉత్పత్తులు పెరిగితేగాని ఒక టైపాఫ్ ఇండస్ట్రీకి పునాదుండదు,\" అంటూ మొదలు పెట్టి అసలు కుట్రలోకి వచ్చేస్తాడు. అది పరిశ్రమలకి ప్రాధాన్యత ఇచ్చినట్టుగా చెప్పబడ్డ రెండో పంచవర్ష ప్రణాళిక (1956-61).\n\nమొత్తం పెట్టుబడిని రెండు సెక్టార్ల కింద విభజించి, ప్రజల పెట్టుబడితో ప్రజలెన్నుకున్న ప్రభుత్వం నడిపే పరిశ్రమలన్నీ పబ్లిక్ సెక్టారు గానూ, పెట్టుబడి ఉన్న ప్రైవేటు వ్యక్తుల షేర్లతో నడిచే ప్రైవేటు సెక్టారు గానూ విభజించారు. ఈ రెండు సెక్టార్లకీ క్లాష్ రాకుండా ఉండడం కోసం, హెవీ ఇండస్ట్రీస్ గా చెప్పబడే భార పరిశ్రమలు పబ్లిక్ సెక్టారుకీ, నిత్యావసర వస్తువులు తయారు చేసే చిన్న పరిశ్రమలని ప్రైవేట్ సెక్టార్ కీ కేటాయించడంలోనే అతిపెద్ద కుట్ర దాగి ఉందన్నది వక్త అభిప్రాయం. కాలక్రమంలో హెవీ ఇండస్ట్రీస్ నష్టాల్లోపడి అమ్మకాలకి రావడం, ప్రభుత్వ సాయంతోనే ప్రైవేటు సెక్టారు వాటిని సొంతం చేసుకోవడం, ఈ మొత్తం వ్యవహారంలో అధికార ప్రతిపక్ష పార్టీల, సేవాసంస్థల పేరుతో నడిచే చైన్ క్లబ్బుల, పత్రికల పాత్ర ఇవన్నీ వరసగా చెప్పుకుంటూ వచ్చి \"నమ్మిన జన సామాన్యాన్ని నాయకుల్లో, పవర్లో ఉన్న పార్టీయో, పార్టీలో మనుషులో దగా చేస్తే అది దేశ ద్రోహం కాదా? ఆళ్లెవరేనా కానీ ఆ చేసీ దగాని బైటపెట్టడం, ఎదుర్కోమనడం, ఎదుర్కోవడం - ఇదా దేశ ద్రోహం?\" అని ప్రశ్నిస్తాడు వక్త.\n\nతనకెంతో పేరు తెచ్చిన \'యజ్ఞం\' కథని రాసిన ఆరేళ్ళ తర్వాత ఈ \'కుట్ర\' కథని 1972 లో \'విరసం\' ప్రత్యేక సంచిక కోసం రాశారు కారా మేష్టారు. మనసు ఫౌండేషన్ ప్రచురించిన \'కాళీపట్నం రామారావు రచనలు\' సంకలనం లో ఉందీ కథ. (పేజీలు 548, వెల రూ. 180, విశాలాంధ్ర, నవోదయ పుస్తక కేంద్రాలలో లభ్యం). అల్లం శేషగిరి రావు కథ \'చీకటి\' ని గురించి నేరాసిన టపా చదివి తన అభిప్రాయం చెబుతూ, \'కుట్ర\' కథ గురించి టపా రాయమని సూచించడం ద్వారా ఈ కథని మరోసారి చదివేలా చేసిన బ్లాగ్మిత్రులు బోనగిరి గారికి కృతజ్ఞతలు.\n\n',general
'ఏడాది కాలంగా ఎడతెగని అంతర్గత అస్తిరత్వంలో కొట్టుమిట్టాడుతూ రాష్ట్రంలో అనిశ్చితికి కారణమైన అధికార పక్షం ఎట్టకేలకు మరో అడుగు వేసింది. వైఎస్‌ రాజశేఖరరెడ్డి దుర్మరణం అనంతరం అనివార్యంగానూ అనుభవం రీత్యానూ అధికార పీఠం అధిష్టించి అభిశంసనలు మూటకట్టుకున్న రోశయ్య ఆకస్మికంగా పదవీ చ్యుతులు కాగా శాసనసభ స్పీకర్‌ ఎన్‌.కిరణ్‌ కుమార్‌ రెడ్డి ఆయన స్థానంలో పగ్గాలు చేపట్టారు. ఏడాదిన్నరలో మూడవ ముఖ్యమంత్రి తెరపైకి రావడమే కాంగ్రెస్‌ అంతర్గత దురవస్థను వెల్లడిస్తుంది. రోశయ్యను పెద్దగా లెక్కలోకి తీసుకోకుండా ఇది మామూలు మార్పు మాత్రమేనన్నట్టు కాంగ్రెస్‌ వాదులు సమర్థించుకున్నా వున్న నిజం దాగేది కాదు. వారసత్వంగా అధికారం తనకు రావలసిందేనని పట్టుపట్టిన వైఎస్‌జగన్‌ మోహన్‌ రెడ్డిని ఎదుర్కోవడం, రాష్ట్రంలో రాజకీయ పరిస్తితులను ప్రాంతీయ ఉద్రిక్తతలను అదుపులోకి తేవడం ప్రధాన లక్ష్యాలుగా కాంగ్రెస్‌ అధిష్టానం కిరణ్‌ను రంగంలోకి తెచ్చిందనేది సర్వజనాభిప్రాయం. జగన్‌ శిబిరం స్పందన కూడా ఇందుకు తగినట్టే వుంది. సోనియా గాంధీపై సాక్షి కథనం సృష్టించిన అలజడిని అవకాశంగా తీసుకుని అధిష్టానం ఈ మార్పులు చకచకా కానిచ్చేేసింది.అయితే అస్థిరతకు అనిశ్చితికి కారణమైన విధానాలు మార్చకుండా స్పష్టత లేకుండా వ్యక్తులను మార్చినంత మాత్రాన వొరిగేదేమిటన్న ప్రశ్న అన్ని వైపుల నుంచి వస్తున్నది.\nచీప్‌ విప్‌గా కిరణ్‌ కుమార్‌ రెడ్డి వైఎస్‌ కు కుడిభుజంగా మెలుగుతూ ప్రతిపక్షాలపై ఎదురుదాడిలో ముందున్న వ్యక్తి. తర్వాత ఆయను సభాపతిని చేయడంలోనూ ఈ నేపథ్యం బాగా పనిచేసింది. నాజూగ్గానూ దుందుడుగ్గానూ కూడా ఆయన మాట్లాడుతుంటారు.శాసన సభ్యుడుగా తగినంత అనుభవం వున్నా మంత్రి కాకుండా నేరుగా ముఖ్యమంత్రి కాగలిగారంటే ఆయనపై అధిష్టానం విశ్వాసమే కారణం.అయితే ఇప్పుడున్న క్లిష్ట పరిస్థితులలో కొత్త ముఖ్యమంత్రి ముందున్న సమస్యలు సవాళ్లు చాలా జటిలమైనవి.మంత్రివర్గ ఏర్పాటుతోనే ఆ సమస్యలు మొదలవనున్నాయి. వైఎస్‌ హయాం నాటి శరీరాన్ని కొనసాగిస్తూ ముఖ్యమంత్రిగా రోశయ్య శిరస్సును అతికించడం మాత్రమే గతంలో జరిగింది. ఇప్పుడు అలాగాక నూతన మంత్రివర్గాన్ని నియమించవలసి వుంటుంది. ఈ కసరత్తు పూర్తికి చాలా సమయం తీసుకోవడంలోనే పరిస్తితి తీవ్రత అర్థమవుతున్నది. ఇన్ని తంటాలు పడి ఒక మంత్రివర్గాన్ని ఏర్పాటు చేసినా అందరినీ సంతృప్తి చెందేవారికంటే అసంతృప్తి పరులే ఎక్కువగా వుంటారు. వారందరికీ జగన్‌ శిబిరంలో ఆశ్రయం లభించితే అప్పుడు పరిస్తితి మరింత దిగజారుతుంది.అందుకే ఈ లోగానే జగన్‌కు సంబంధించి ఏదైనా చర్య తీసుకుని ఆయనతో వెళితే అంతే సంగతులన్న సంకేతం పంపించాలని అధిష్టానం భావిస్తున్నట్టు కనిపిస్తుంది. వైఎస్‌ వివేకానంద రెడ్డి మంతనాలలోనూ ద్విముఖ సంకేతాలున్నాయి.తమ వర్గానికి పదవులు రావన్న భావన జగన్‌ శిభిరంలో బలంగా వున్నా వచ్చిన మేరకు తీసుకోవాలనే చూస్తున్నారు. సోనియాపై కథనం దుమారం రేపితే దాన్ని ఆపకుండా రోశయ్యపైన తాజాగా రాహుల్‌ గాంధీపైన కూడా కథనాలు ప్రసారం చేయడం ద్వారా తమ ఆలోచనా ధోరణిని తెలియజేస్తున్నారు. కిరణ్‌ కుమార్‌ వయస్సు రీత్యా వైఎస్‌ తో అనుబంధం రీత్యా అనుకూలతలున్నా జగన్‌ ఆయనతో చేయి కలిపే అవకాశం వుండకపోవచ్చు. తమ శిబిరానికి ఆయన చోటు కల్పిస్తారని వీరూ అనుకోవడం లేదు. వైఎస్‌ వివేకానంద వంటివారి నియామకంలోనూ భిన్నమైన కోణాలుంటాయి. ఇంతకూ ఎవరిని తీసుకుంటారనే దానిపై వూహాగానాలు అవసరం లేకున్నా రాని వారిలో అసమ్మతి వుండనే వుంటుంది. ఏతావాతా అధికార పార్టీలో అనిశ్చితి కొనసాగడం, దాని ప్రభావం ప్రభుత్వ వ్యవహారాలపై పడటం అనివార్యం.ఇప్పటికే పేరుకుపోయిన అసంఖ్యాక సమస్యలపై దృష్టి పెట్టేందుకు కొత్త నేతకు కూడా వీటన్నిటి నడుమా శ్రద్ద వ్యవధి వుండదు. పైగా పదవి ఆశించి భంగపడిన వారితో శిరోభారం ఎలానూ వుంటుంది. ఇన్నిటి మద్యనా కిరణ్‌ కుమార్‌ రెడ్డి సర్కారు సజావుగా నడవడం సులభమేమీ కాదు. మంత్రివర్గ ఏర్పాటుపై జరుగుతున్న జాప్యంలోనే ఆ సంగతి స్పష్టం.ఈ సమయంలోనే జైపాల్‌రెడ్డి వంటి సీనియర్‌ నాయకుడు జగన్‌పై తొలిసారి విమర్శలు చేయడంలో అధిష్టానం వైఖరి కనిపిస్తుందనుకోవాలి.\nమరోవైపున ప్రాంతాల పేరిట రాజకీయాలు నడిపే కాంగ్రెస్‌ నేతలు ప్రయోజనాల కోసం అన్నిటినీ పక్కనపెట్టేస్తారని ఈ ప్రహసనంలో తేటతెల్లమైంది.అందరూ కలిసి సర్వాధికారం సోనియా గాందీకి అప్పగిస్తూ ఏకవాక్య తీర్మానం ఆమోదించి ఇప్పుడు మంత్రి పదవుల కోసం ప్రదక్షిణలు చేస్తున్నారు. నిజానికి కాంగ్రెస్‌ మాత్రమే కాక వివిధ పాలకపక్షాల నేతలకూ ఇది వర్తిస్తుంది. కనకనే ప్రజారాజ్యం అధినేత కూడా ఈ సమయంలోనే కాంగ్రెస్‌ నేతలతో చేతులు కలిపినట్టు వ్యవహరిస్తున్నారు. మంత్రివర్గంలో చేరతారా అన్నది ఇంకా తేలవలసి వున్నా అడుగులు అటే పడుతున్నట్టు అనేక సూచనలు వెలువడుతున్నాయి. తెలంగాణా విభజన సమస్యకూ కిరణ్‌ కుమార్‌ సారథ్యానికి ముడిపెట్టి శ్రుతిమించిన వూహాగానాలు చేయడం వల్ల ఫలితం లేదు. ఆయన హైదరాబాదులో పుట్టి పెరిగిన వ్యక్తిగా ఫక్తు హైదరాబాదీగా చెప్పుకున్నారు. కేసులు ఎత్తివేస్తే ఆయనను తెలంగాణా వారిగా వొప్పుకుంటామని గద్దర్‌ అన్నారు. ఆయన ఎంపికలో ఈ అంశం కూడా పరిగణనకు వచ్చి వుండొచ్చు గాని దాన్ని బట్టి అనుకూల ప్రతికూల వాదోపవాదాలు లేవనెత్తి అపోహలు పెంచవలసిన అవసరం లేదు. తొలి మీడియా గోష్టిలో ఆయన శాంతి భద్రతల పరిరక్షణ పట్ల కఠినంగా వ్యవహరిస్తానని చెప్పడంలోనూ పాలక వర్గాలకు అలవాటైన పరిభాషనే ప్రతిధ్వనించింది.కాఠిన్యం, మృదుత్వం అన్న సమస్యల కన్నా స్పష్టత పారదర్శకత ప్రజాహితం కీలకం.\nమరీ ముఖ్యంగా రాష్ట్రంలో దీర్ఘకాలిక సమస్యలు పరిష్కారం నోచకపోగా ఈ ఏడాది అనిశ్చితి వాటిని మరింత తీవ్రం చేసింది. ప్రభుత్వ నిర్వహణకు ప్రాణ వాయువులాటి వుద్యోగులు వుపాధ్యాయుల కోర్కెలను పరిష్కరించకపోవడంతో సమైక్య పోరాటపథం చేపట్టారు. 104, ప్యారామెడికల్‌ సిబ్బంది, ఆశా వర్కర్లు, బీడీకార్మికులు, డీఎస్సీ అభ్యర్థులు, ధరలు రాని రైతులు, బోధనా ఫీజులు అందని విద్యార్థులు ఇలా అన్ని తరగతులూ అందోళనమార్గంలోనే వున్నారు. కొత్త ముఖ్యమంత్రి అంతర్గత సమరాలు సర్దుబాట్లు లేదా ప్రాంతీయ సమీకరణాలలోనే తల మునకలై ఈ సమస్యలను పట్టించుకోకపోతే ప్రజలు ఓపిక పట్టే స్థితి వుండదు. పైగా గత ముఖ్యమంత్రి వయోభారం వల్ల, మితిమీరిన లౌక్యం వల్ల అసహనం వల్ల మామూలు సమస్యలపై కూడా స్పందన లేక వివిధ తరగతుల ఓరిమి నశించిన స్థితి వుంది. ప్రమాణ స్వీకారం వెనువెంటనే నిమ్స్‌కు వెళ్లినట్టే ఇందిరా పార్కు ధర్నా చౌకులో కిక్కిరిసిన వివిధ తరగతుల సమస్యల గురించి సత్వర చర్యలు తీసుకోవడం ద్వారానే జనం విశ్వాసం నిలబెట్టుకోవడం సాధ్యమవుతుంది.ఎందుకంటే ప్రభుత్వం అంటే అధికారులు అమాత్యులను అదుపు చేసుకోవడమే కాదు, అధిష్టానాన్ని మెప్పించడం మాత్రమే కాదు. అంతకంటే ముఖ్యమైంది అన్ని తరగతుల బాధలను పట్టించుకోవడం. కొత్త ముఖ్యమంత్రి తొలి ఘట్టంలోనే అందుకు ప్రాధాన్యత నిస్తే జనం సంతోషిస్తారు. అలా జరక్కపోతే అదే స్థాయిలో ఆగ్రహిస్తారు.\n\nబీహార్‌ ఎన్నికల ఫలితాలు\nఈ వారంలో బీహార్‌ ఎన్నికల ఫలితాలు నితిష్‌ కుమార్‌ నాయకత్వంలోని జెడియు-బిజెపికూటమి ఎన్‌డిఎకు ఘన విజయం చేకూర్చాయి.అనూహ్యమైన స్థాయిలో నితిష్‌ విజయం సాధించగా బిజెపి కూడా విజయాల శాతం బాగా పెంచుకుంది. ఇది అభివృద్ధికి విజయమంటూ గుజరాత్‌ను బీహార్‌లో నితిష్‌ పాలనను కలిపి మాట్టాడుతున్నారు.లాలూ యాదవ్‌ పాలనలో అనేక అవలక్షణాలు, అవినీతి వ్యవహరాలు వున్నా అది పూర్తిగా ఆటవిక పాలన అని నితిష్‌ ఒక్కసారిగా అభివృద్ధిని రోడ్డెక్కించాడని చెప్పడం అతిశయోక్తి మాత్రమే. గతంలో లాలూ కూడా ఇలాగే విజయ పరంపరలు సాధించిన కాలం వుంది. నితిష్‌ పరిపాలనపై ఎక్కువ శ్రద్ద పెట్టివుండొచ్చు గాని మౌలికంగా ఆయన పాలన విధానాలు పెద్ద భిన్నమైనవి కావు. పైగా బిజెపి మతతత్వ ఛాయలు తనపై పడకుండా లౌక్యంగా వ్యవహరించి ముస్లిం మైనారిటీల ఓట్లు తెచ్చుకున్నారు.విచిత్రమేమంటే గుజరాత్‌ బీహార్‌లను అభివృద్థి నమూనాలుగా చెబుతున్న వారు మత తత్వ రాజకీయాల మాట దాటేస్తున్నారు. తన వంటి \'\'అభివృది\'\'్థ ముఖ్యమంత్రి ఆపైన మిత్ర పక్ష నాయకుడు అయిన నరేంద్రమోడీని ఎందుకని నితిష్‌ ప్రచారానికి రానివ్వలేదో ఆ అవమానాన్ని బిజెపి ఎందుకు దిగమింగిందో చెప్పనవసరం లేదు. భూసంస్కరణలపై తానే నియమించిన బంధోపాధ్యాయ కమిటీ సిపార్సులను భూస్వాముల ఒత్తిడి కారణంగా అటకెక్కించిన నితిష్‌ అభ్యుదయ పాలకుడన్నట్టు చెప్పడం అవాస్తవం. లాలూ కన్నా ఆయనకు సంయమనం ఎక్కువ వుండొచ్చు గాని పాలనలో లోపాలను విస్మరించి ఆకాశానికెత్తడం మీడియా పనిగట్టుకుని చేస్తున్న పని.\nయువరాజా వారి అజ్ఞానం!\nకాంగ్రెస్‌ యువనేత యువరాజు రాజీవ్‌గాంధీ ఈ వారం తన అజ్ఞానాన్ని మరోసారి బయిటపెట్టుకున్నారు. గుజరాత్‌లో ఆయన మాట్లాడుతూ మోడీ అభివృద్ధి సాధించిన మాట నిజమే అయినా అది మావో సాధించిన అభివృద్ది వంటిదని విపరీతమైన పోలిక తెచ్చారు. మావోకు మోడీకి ఏ విషయంలో పోలిక వుందో తెలియని రాజకీయ అజ్ఞానం క్షమించరానిది. మావో నిద్రాణమై వున్న చైనా జనతను మేల్కొల్పి సామ్యవాద మహాప్రస్థానం చేయించిన నాయకుడైతే మోడీ నాజీ తరహాలో జాతి హత్యాకాండను ప్రోత్సహించిన మతతత్వ రాజకీయ వేత్త.ఈ రోజున చైనా సాధించిన అభివృద్ధికి ప్రపంచమంతా ముక్కున వేలేసుకుంటుంటే రాహుల్‌ మాత్రం వక్రభాష్యం చెబుతున్నారు.ఆ పైన నర హంతకుడు మోడీని ఆయనతో పోల్చడం దారుణమైన అపచారం. రాహుల్‌ గాంధీ గతంలోనూ చరిత్రకు రాజకీయాలకు సంబంధించిన ప్రాథమిక విషయాలలో అవకతవకగా మాట్లాడిన సందర్భాలున్నాయి. ఒక వైపున ఫ్రధాని పదవి ప్రస్తుతం తనకు ఆసక్తి లేదని అంతా తన స్వంతమేనన్నట్టు మాట్టాడుతున్న రాహుల్‌ ఇంత అజ్ఞానాన్ని ప్రదర్శించుకోవడం అపహాస్య భాజనం కదా?తెలిస్తే తెలిసినట్టుండాలి తెలియకపోతే తెలియనట్టుండాలి.పైగా చైనాతో సంబంధాలను పెంచుకోవాలనుకుంటూ ఆ దేశ మూల పురుషుడైనమావోను గురించి ఇంత అవివేకంగా మాట్టాడ్డం మరెంత బాధ్యతా రహితం?\n\nఅన్యధా శరణం నాస్తి యెడ్డీ!\nకర్ణాటకలో అవినీతి ఆరోపణల్లో ప్రత్యక్షంగా చిక్కిపోయిన యెడ్యూరప్పను తొలగించేస్తామన్నట్టు బీరాలు పలికిన బిజెపి నేతలు తీరా సమయం వచ్చేసరికి తోక ముడిచారు.ఆయననే కొనసాగనివ్వాలని తీర్మానించారు. ౖ గాలి జనార్థనరెడ్డి, యెడ్యూరప్పల మధ్య కుమ్ములాటల్లో అవినీతి మయమై పోయిన కర్ణాటక బిజెపి ప్రభుత్వం కాషాయ మార్కు రాజకీయాలకు అద్దం పడుతుంది.\n',general
'ట్లండీ ట్వీట్లు.. వేడి వేడిగా - 2\n\n\nనన్ను భయపెట్టేది నేను ఎదుర్కునే సమస్యలు కాదు, ఇంకా నేను గెలవని నా బలహీనతలు.\n=================================\n\nఈనాడు పేపర్ లోని \"ఇదీ సంగతి\" ని \"జగన్ సంగతి\" గా మార్చేయచ్చేమో.\n=================================\n\nఅన్నా హజారే మళ్ళీ భోజనం చేసేవరకూ సోనియా ఆరోగ్యం బాగుపడదేమో అని నా అనుమానం. దేశం పట్ల ఆవిడకున్న నిబద్దత అలాంటిది మరి. ;-)\n=================================\n\nనీతో పాటూ ఓ సరికొత్త ప్రపంచాన్ని పరిచయం చేసావ్.. కానీ వెళ్ళిపోతూ నా ప్రపంచాన్నీ నా నుంచి తీసుకెళ్ళిపోయావ్.. ఎందుకు ?\n=================================\n\nఈ ప్రయాణంలో కొత్త నేస్తాలు ఎందరు ఎదురైనా.. నా బెస్ట్ ఫ్రెండ్ ఎప్పటికీ అమ్మే.\n=================================\n\nరైటా, లెఫ్టా ? వేగంగా వెళ్ళాలా, మెల్లగానా ? వెంబడించనా, లేక నూతన ఒరవడి నిర్మించనా ?. ఈ ఆలోచనల్లో పడి, అసలు గమ్యమెక్కడో మరచిపోతుంటాను.\n=================================\n\nఅమ్మ ఎంత అమాయకురాలో.. ఇవ్వడమే తెలుసు అమ్మకి..\n=================================\n\nనేను నీకోసం ఎదురు చూస్తూనే ఉన్నాను. నీకు తెలియకుండా.. బహుశా నాక్కూడా తెలియకుండా.\n=================================\n\nఏకాంతం విలువ పోగొట్టుకుంటేగానీ తెలీదు. (అలా అని పెళ్ళి చేసుకోకుండా ఉండిపోలేం కదా.. ;-))\n=================================\n\nఅడుగులతో స్నేహం చేస్తే, గమ్యం ఎంత చేరువో.. \n',general
'జగన్‌ ఆస్తులకు సంబంధించి సిబిఐ విస్త్రత స్థాయిలో సాగిస్తున్న దర్యాప్తు సాగించడం వూహించిన విషయమే.దానిపై రాజకీయ స్పందనలు కూడా అదే కోవలో వున్నాయి. హైకోర్టు ఆదేశం తర్వాత సుప్రీం కోర్టు జోక్యం చేసుకునే లోపలే భూమిక సిద్ధం చేయాలన్న ఆలోచన సిబిఐకి వుందనేది స్పష్టం. అయితే ఇంత జరిగాక ఇది రాజకీయ కక్ష అని జగన్‌ వర్గీయులు విమర్శించవచ్చు గాని అంత మాత్రాన దర్యాప్తును తప్పు పట్టడానికి లేదు. ఈ దర్యాప్తులను గజం మిథ్య పలాయనం చందంగా కొట్టివేయడం కుదిరేది కాదు. ఆయన కాంగ్రెస్‌లో వుంటే కేసు ఇంత దూరం వచ్చి వుండేది కాదు. తనకు స్థానం కల్పిస్తే ఆయన కూడా తిరుగుబాటు చేసి వుండేవారు కాదు. ఎవరి కోణాల నుంచి ఎవరి ప్రయోజనాలను బట్టి వారు వ్యవహరించిన తర్వాత పరస్పర ఆరోపణలకు పెద్ద ప్రాధాన్యత వుండదు. కాకపోతే ఈ నిర్ణయాలను కుంభకోణాలను కేవలం వైఎస్‌ కుటుంబానికే పరిమితం చేసి తాము విశుద్ధ భంగిమలో కనిపించాలన్న కాంగ్రెస్‌ నేతల ప్రయత్నాలు కూడా ఫలించవు. పెట్టుబడులు పెట్టిన సంస్థలన్నిటినీ సోదా చేసినప్పుడు అందుకు దారి తీసిన నిర్ణయాలలో భాగస్వాములైన వారందరినీ విచారించక తప్పదు. వారు ప్రభుత్వం వల్ల ప్రయోజనం పొందలేదని గాని అలాటి వారు పెట్టుబడులు పెట్టలేదని గాని జగన్‌ కూడా చెప్పడం లేదు. ఆ రెండు ప్రక్రియలమధ్య సంబంధమేమిటనేది తేలాలంటే దర్యాప్తు ఏకైక మార్గం. (దీనిపై ఆంధ్రజ్యోతిలో రాసిన వ్యాసం కూడా ఇక్కడ పునర్ముద్రిస్తున్నాను.కొంత పునరావృతి వున్నా మళ్లీ ఎడిట్‌ చేయడం కుదరలేదు గనక అలా చదువుకోవాలని మనవి.)\n',general
'',general
'నాకు మూడేళ్ళ వయసున్నప్పుడు అప్పటివరకూ మేం ఉన్న ఇల్లు పడగొట్టి కొత్త ఇల్లు కట్టించారు తాతయ్య. పాతింట్లో ఉండి, కొత్తింట్లో లేని అనేక సౌకర్యాలలో \'చద్దన్నాల గది\' ఒకటి. కొత్త ఇల్లు పూర్తవ్వడం, నేను మేతపట్టడం రెండూ ఇంచుమించు ఒకేసారి జరిగాయి. \"పాతింట్లో అయితే చక్కగా చద్దన్నాల గదిలో పిల్లల్ని వరసాగ్గా కూర్చోపెట్టి చద్దన్నాలు పెట్టేసేవాళ్ళం. ఇక్కడ అన్నిగదులూ ఒకటే.. చెప్పినా వింటారా,\" రోజూ చద్దన్నం పెట్టేటప్పుడు మర్చిపోకుండా తల్చుకుని, ఎదురుగా లేకపోయినా సరే, తాతయ్యని ఆడిపోసుకునేది బామ్మ.\n\nఅసలు చద్దన్నం తినడం ఒక కళ. వేడన్నం కన్నా కొంచం బిరుసుగా ఉండే ఈ చద్దన్నాన్ని సాధ్యమైనంత ఎక్కువ సేపు పెరుగులో కలపాలి. ఈ కలపడంలో పెరుగు మీగడ వేళ్ళకి అంటుకుని వెన్నగా మారుతుంది. ముందుగా ఆ వెన్న పని పడితే, ఈలోగా పెరుగులో నానిన అన్నం తినడానికి అనువుగా ఉంటుంది. అందులోకి ఏ మాగాయ టెంకో, ఆవకాయ పెచ్చో నంజుకుని తాపీగా తింటూ ఉంటే, చివరి ముద్దకి వచ్చేసరికి ఆవులింత వచ్చి, కళ్ళు మూతలు పడాలి. అయినా బడికెళ్లడం తప్పదనుకో.\n\nచద్దన్నాన్ని పెరుగుతో తింటే భలే బాగుంటుంది కానీ, ఒక్కోసారి ఇంట్లో పెరుగు తక్కువగా ఉంటుంది. అంటే ఒక్కోసారి కొమ్ముల గేది పాలివ్వకుండా కొమ్ము విసురుతుంది చూడూ, అలాంటప్పుడన్న మాట. అప్పుడేమో బామ్మ, పెరుగులేదని చెప్పకుండా, \"రాచ్చిప్పలో ముక్కల పులుసు మరుగుతోంది. నీకిష్టమని గుమ్మడి ముక్కలు ఎక్కువేశాను కూడానూ.. ఈపూటకి వేడివేడిగా పులుసోసుకుని తినేసెళ్ళు బాబూ\" అని ప్రేమగా చెబుతుందన్నమాట. అప్పటికలా బామ్మ మాట వినేస్తే, మధ్యాహ్నం అన్నంలోకి పెరుగేసి పెడుతుంది.\n\nకాదని \"ఇప్పుడే పెరుక్కావాలీ\" అని గొడవ చేస్తే మాత్రం, వీపు విమానం మోత మోగిపోతుంది. అందుకని గప్ చుప్ గా పులుసూ అన్నం తినేయడమే. రాత్తిళ్ళు చెప్పాపెట్టకుండా ఎవరన్నా చుట్టాలొచ్చారనుకో. ఆ మర్నాడు అసలు చద్దన్నవే ఉండదు. మరి, రాత్రప్పుడు అప్పటికప్పుడు వంట చేయడం కుదరదు కదా. అందుకని చద్దన్నం కోసం ఉంచిన అన్నాన్ని వాళ్లకి పెట్టేస్తారన్న మాట. పెరుగు లేకపొతే పులుసూ అన్నమైనా తినొచ్చు కానీ, అసలు చద్దన్నవే లేకపొతే బళ్ళో మేష్టారు ఏం చెప్పినా ఒక్క ముక్కా అర్ధమవ్వదు.\n\nమామూలు భోజనం కంచంలో తింటామా? అదే చద్దన్నానికైతే మాత్రం గిన్ని ఉంటుంది. ఆ గిన్నిలో కలుపుకుని తినేయడమే. ఒక్కోసారి అమ్మే కలిపిచ్చేస్తుందనుకో. శీతాకాలంలో గడ్డ పెరుగు భలేగా ఉంటుంది కానీ, వేసంకాలం వచ్చేసరికి కొంచం పులుపు తగులుతుంది. ఉప్పేసుకున్నా బాగోదు. అందుకని అమ్మో ఉపాయం చేసింది. వేసంకాలంలో ముందురోజు రాత్రే మిగిలిన అన్నంలో పాలుపోసి, తోడు పెట్టేయడం. అస్సలు పులుపు లేకుండా కమ్మగా ఉంటుంది. అందులో కూడా మామూలుగానే మాగాయో, మరోటో నంజుకోవచ్చు. అభ్యంతరం ఉండదు.\n\nఓసారి వేసంకాలానికి బామ్మ ఊరెళ్ళింది. అప్పుడు మా ఇంటికొచ్చిన ఓ చుట్టాలావిడ వాళ్ళింట్లో పిల్లలకి చద్దన్నం కన్నా తరవాణీ ఎక్కువిష్టమని చెప్పింది. నాకు తరవాణీ అంటే ఏంటో అర్ధం కాలేదు. ఆవిణ్ణి అడగబోతోంటే అమ్మ \"నే చెబుతాలే\" అనేసింది. ఆవిడ వెళ్ళిపోయాక, చద్దన్నాన్నే కుండలో వేసి, గంజీ ఉప్పూ వేసి ఊరబెట్టి తరవాణీ చేస్తారని చెప్పగానే, \"మనవూ చేసుకుందావమ్మా\" అని టక్కున అడిగేశాను, అమ్మకి నేను ముద్దొచ్చి ఉంటాననుకుని. అబ్బే ఒప్పుకోలా. ఏవిటేవిటో చెప్పి చివరికి తరవాణీ కన్నా చద్దన్నవే మంచిదని తేల్చేసింది.\n\nవేసంకాలం చద్దన్నాల స్పెషలు మావిడిపళ్ళు. పళ్ళు ఎక్కడ ముగ్గేస్తారో తెలుసు కదా.. మనవే కావలసినవి ఏరుకుని తెచ్చుకోడం, చద్దన్నంతో పాటు తినేయడం. ఇంక, అమ్మ నోరు నొప్పెట్టేలా పిల్చే వరకూ మధ్యాహ్నం భోజనానికి వెళ్ళలేం. ఆకలనిపించదు కదా. మిగిలిన రోజుల్లో చక్రకేళి అరిటిపళ్ళూ అవీ ఉంటాయి కానీ, మావిడిపండు రుచి దేనికీ రాదు మరి. అందులోనూ చద్దన్నంతో అయితే ఒకటి తిందామనుకుని రెండు తినేస్తాం. పైగా ఇంట్లో వాళ్ళు కూడా, \"ఇప్పుడు కాకపొతే, ఇంకో నెలపోయాకా తిందావన్నా దొరకవూ\" అంజెప్పేసి, తినగలిగినన్ని తినెయ్యమంటారు.\n\nచద్దన్నాలు తినే పిల్లలందరిలోనూ శ్రీకృష్ణుడు ఉంటాడని బామ్మ చెప్పింది. కృష్ణుడికి కూడా చద్దన్నం అంటే బోల్డంత ఇష్టంట. \"మీగడ పెరుగుతో మేళవించిన చలిది\" అని పద్యం కూడా నేర్పేసింది అమ్మ. ఇప్పుడు చద్దన్నం తినడం మర్చిపోయినట్టే, ఆ పద్యమూ మర్చిపోయాను. కృష్ణుడి విషయంలో మాత్రం, \"పోతన ఎంత గొప్ప రచయితో కదా.. ఉత్తరాది కృష్ణుడిని దక్షిణాదికి తేవడంలో మీగడ పెరుగులు తినిపించి మరీ తెలుగు నేటివిటీకి తీసుకొచ్చేశాడు\" అంటూ చాన్నాళ్ళ క్రితం ఓ మిత్రుడు చెప్పిన మాటలు చద్దన్నాన్ని తలచుకున్నప్పుడల్లా గుర్తొస్తూనే ఉంటాయి. శ్రీకృష్ణ జన్మాష్టమి శుభాకాంక్షలు. \n',general
'రెండు రెళ్ళు నాలుగు. అంటే మనకున్న రెండు కళ్ళకి రెండు అద్దాలు జత పడితే మొత్తం నాలుగు కళ్ళన్న మాట. ఈ చతురాక్షులంటే (నాలుగు కన్నులు కలవారు -- కలది, కలవాడు బహువ్రీహి సమాసము) నాకు చిన్నప్పుడు భలే ఎడ్మిరేషన్. ఎందుకో తెలీదు కానీ, స్కూల్ రోజుల్లో కళ్ళజోడుతో ఉండే పిల్లలని చూస్తే వాళ్ళు చాలా తెలివైన వాళ్ళన్న అభిప్రాయం కలిగేది. దాదాపుగా మేష్టర్లందరికీ కళ్ళజోడు ఉన్నప్పటికీ, వాళ్ళ విషయంలో ఇలాంటి భావన కలగక పోవడం ఏమిటో ఇప్పటికీ అర్ధం కాని విషయం నాకు.\n\nహైస్కూల్లో లెక్కకు మిక్కిలిగా కళ్ళజోడు పిల్లలు కనిపించే వాళ్ళు. దానికి తోడు, మేష్టర్లు కూడా కొత్తగా కళ్ళజోడు వచ్చిన పిల్లలని ప్రత్యేకంగా పలకరిస్తూ \"తలనొప్పా? సైటా? ఎన్నాళ్ళ నుంచీ? ఎన్ని పాయింట్లూ?\" లాంటి ప్రశ్నలు అడుగుతూ ఉండేవాళ్ళు. గాంధీజీ గురించి ఎప్పుడు ప్రస్తావన వచ్చినా ఆయన కళ్ళజోడు గురించి తప్పకుండానూ, ప్రత్యేకంగానూ చెబుతూ ఉండేవాళ్ళు. \'నాక్కూడా కళ్ళజోడు వస్తే బాగుండు\' అని నేను కోరుకోడంలో అసహజం ఏమీ లేదు కదా. ఓ బలహీన క్షణంలో ఈ కోరికను ఇంట్లో ప్రకటించడం \"రోగం కోరుకోవడం ఏమిటీ దరిద్రం\" అని అక్షింతలు వేయించుకోవడం కూడా జరిగిపోయిందే తప్ప నాకు సులోచనాధారణ భాగ్యం మాత్రం కలగలేదు.\n\nకళ్ళజోళ్ళ వాళ్ళ మీద నాకున్న ప్రత్యేకమైన అభిమానం కారణంగా, నెమ్మదిగా వాళ్ళతో స్నేహం చేసి, కళ్ళజోడు సంగతులు అప్పుడప్పుడూ కనుక్కుంటూ ఉండేవాడిని. ఆశ్చర్యం ఏమిటంటే వాళ్ళలో చాలామంది కళ్ళజోడుని ఓ అపురూపమైన ఆస్థిలా కాక, అనవసరమైన బరువుగా చూసేవాళ్ళు. దళసరి కళ్ళద్దాలు, లావుపాటి ఫ్రేములు చాలా బరువనీ, చాలా జాగ్రత్తగా చూసుకోవాలనీ కొంచం నేరంగా చెప్పేవాళ్ళు. నేను కనిపెట్టిన ఇంకో విషయం ఏమిటంటే కళ్ళ జోడు ఉన్నవాళ్ళందరూ ఎక్కువ మార్కులు తెచ్చుకునే వాళ్ళు కాదు. వాళ్ళలో చాలామంది కన్నా నాకే ఎక్కువ మార్కులు వచ్చేవి. అయినప్పటికీ కూడా నాకు కళ్ళజోడు మీద ప్రేమ తగ్గలేదు.\n\n\nకాలేజీ మిత్రుల్లో కూడా కొందరికి కళ్ళజోళ్ళు ఉండేవి. వాళ్ళు ఎప్పుడైనా కళ్ళజోడు కళ్ళ మీద నుంచి నుదిటి మీదకో, తల పైకో జరుపుకుంటే \"కళ్ళు నెత్తి కెక్కాయ్, ఏంటబ్బాయ్?\" అంటూ సెటైర్లు వేసేవాడిని. కళ్ళజోడు ఉన్న అమ్మాయిలని గుర్తు పెట్టుకోవడం మరింత సులభం అన్నది ఆరోజుల్లో చేసిన ఒకానొక డిస్కవరీ. చూస్తుండగానే ఇంట్లో అందరికీ కళ్ళజోళ్ళు వచ్చేశాయి, నాకు తప్ప. ఉద్యోగం వస్తే తప్ప కళ్ళజోడు రాదేమో అనేసుకున్నాను. అదేదో పెళ్లి కాదేమో అన్నట్టుగా. కళ్ళజోడు కేవలం తలనొప్పో, సైటో ఉన్నవాళ్ళకి మాత్రమే కాదనీ, మామూలు వాళ్లకి కూడా గ్లాసెస్ ఉంటాయనీ తెలిసిన క్షణం నా ఆనందం వర్ణనాతీతం.\n\nచూస్తుండగానే అన్ని చోట్లకి మల్లేనే కళ్ళజోళ్ళ విషయంలోనూ విప్లవాత్మకమైన మార్పులు వచ్చేశాయి. ఒకప్పటి సోడాబుడ్డి కళ్ళద్దాలు మచ్చుకైనా కనిపించడం లేదు. తేలికపాటి, అందమైన అద్దాలే. చిన్న చిన్న సమస్యలకి మైనర్ సర్జరీలు వచ్చేశాయి. సైటు ఉన్నవాళ్ళు కూడా లెన్సుల్లోకి మారిపోతున్నారు. ఇక ఫేషన్ కళ్ళజోళ్ళు సరేసరి. మల్టినేషనల్ కంపెనీలు కళ్ళజోళ్ళ మార్కెట్లోకి వచ్చేశాయంటే వీటి మార్కెట్ ఎంత పెరిగిందో సులభంగానే అంచనా వెయ్యొచ్చు. పెద్ద పెద్ద తారలు ఈ కంపెనీలకి బ్రాండ్ అంబాసిడర్లు. ప్రతి రోజూ వందల కొద్దీ మోడళ్ళు మార్కెట్ ని ముంచెత్తుతున్నాయి.\n\nచాలామందికి కళ్ళజోళ్ళు సేకరించడం ఒక హాబీ. చాలా మంది సిని తారలు కూసింత గర్వంగా ఈ హాబీని గురించి చెప్పుకుంటూ ఉంటారు. వెండితెర గయ్యాళి అత్తగారు సూర్యకాంతం దగ్గర వందల సంఖ్యలో కళ్ళజోళ్ళు ఉండేవిట. కొత్త వేషం అనగానే ఆవిడ మొదట ఎలాంటి కళ్ళజోడు బాగుటుందో అని ఆలోచించేవారంటే సులోచనాల మీద ఆవిడ ప్రేమని అర్ధం చేసుకోవచ్చు. అసలు సులోచనాలు అంటే కళ్ళు అని అర్ధం కానీ, ఎలా అయిందో ఇది కళ్ళద్దాలకి సమానార్ధకమైపోయింది. నవలాదేశపు రాణి యద్దనపూడి సులోచనారాణి నవలలు చదివే రోజుల్లో ఈవిడ ఒక్కో నవలకీ ఒక్కో కళ్ళజోడు మారుస్తుందేమో అనుకునే వాడిని. కానైతే నేను చూసిన మొట్ట మొదటి ఫోటోలో ఆవిడకి కళ్ళజోడు లేనేలేదు. ఇంతకీ నాదగ్గర ఎన్ని కళ్ళజోళ్ళు ఉన్నాయో చెబుతానని అనుకుంటున్నారు కదూ? అబ్బే, నా ఆస్థులు నేనెందుకు వెల్లడిస్తాను??\n',general
'అన్నా హజారే అవినీతికి వ్యతిరేకంగా చేపట్టిన నిరాహార దీక్ష ఇటీవలి కాలంలో మరే ఉద్యమమూ కలిగించనంత ప్రభావం ప్రసరించింది. ఆయన ఏ పార్టీకి చెందిన వారు కాకపోవడం వల్ల అందరూ బలపర్చే అవకాశం ఏర్పడింది. ఆ పైన అవివేకంగా అప్రజాస్వామికంగా అరెస్టు చేసిన మన్మోహన్‌ ప్రభుత్వ చర్య కూడా అందరికీ ఆగ్రహం తెప్పించింది. కేవలం ఆయనకే గాక ప్రజాస్వామ్య హక్కులు కోరేవారందరికీ సవాలుగా అనిపించింది.మొదటి సారి దీక్ష సందర్భంలో హజారే దీక్ష హజార్‌ సవాళ్లు అని రాసిన ఈ బ్లాగు రచయిత కూడా ఈ తేడాను గమనించాడు. అయితే ప్రజాగ్రహం ప్రతిపక్షాల ఒత్తిడి కారణంగా అన్నాను వదలిపెట్టి ఆయన రామ్‌లీలా మైదానంలో దీక్ష చేసుకోవడాన్ని అనుమతించిన తర్వాతనే ఆయనపై విమర్శలు పెరగడం\nవిశేషం. అవినీతి వ్యతిరేకత అంటూ సరళీకరణ విధానాలు కార్పొరేట్‌ కాలుష్యం గురించి ప్రస్తావించకపోవడంపై వామపక్షాలు గాని విమర్శించడం గతసారి జరిగింది. అలాగే ఆయనను దీక్ష విరమించగానే మోడీని కీర్తించడం, ఈ సారి అమెరికా ఆయనకు వత్తాసుగా రావడం కూడా విమర్శలకు దారి తీశాయి. అయితే దీక్ష మొదలైన తర్వాత మన్మోహన్‌ ప్రభుత్వం దీక్షకు ముందే మొదలుపెట్టిన దాడి నిర్బంధం అన్నాను జాతీయ హీరోను చేశాయి. ఇన్నిటి తర్వాత ఆయన చుట్టూ ఏర్పడిన ఆరాధక బృందం తీరు తెన్నులు విమర్శల వర్షానికి దారి తీశాయి. అన్నా నే ఇండియా అని కీర్తించిన కిరణ్‌బేడీ మాటలను ఖండిస్తూ హిందూ సంపాదకీయమే రాసింది. స్వచ్చంద సంస్థలకే చెందిన అరుణా రారు, అరుంధతీ రారు, వంటి వారు కూడా ఈ ధోరణి మంచిది కాదని బహిరంగంగా ధ్వజమెత్తారు. ఆరెస్సెస్‌ ప్రత్యక్ష పరోక్ష పాత్ర కొన్ని విమర్శలకు కారణమైతే తన ముసాయిదా(జన లోక్‌పాల్‌)పైనే ఆగష్టు 30 లోగానే చర్చ పూర్తి కావాలని అన్నా బృందం షరతు విధించడాన్ని ప్రభుత్వ ప్రతిపక్షాలు కూడా ఆచరణ యోగ్యం కాదని చెప్పక తప్పలేదు.అఖిలపక్షంలోనూ అదే భావన వచ్చినట్టు కనిపిస్తుంది. అన్నా బృందం ముసాయిదాతో సహా అన్ని సూచనలూ చర్చించవచ్చు గాని అది పార్లమెంటులో జరగాలి. రాజకీయ పార్టీలే చొరవ తీసుకోవాలి.స్వచ్చంద సేవకులు సంస్థల పాత్ర ఎక్కడో ఒక చోట పరిమితమై పోతుంది. రాజకీయ వేత్తలు మంచివారు కాదనుకుని వ్యక్తులకు తాళాలు అప్పగిస్తే వారు చాలా ఉత్తమంగా వుంటారనడానికి భరోసా ఏమీ లేదు. కనక రాజ్యాంగ బద్దమైన ఏర్పాటును నమ్ముకోవడమే ఉత్తమం.అన్నా నిరాహారదీక్ష ఆ క్రమాన్ని వేగవంతం చేసిందనడం నిస్సందేహం.అయితే అవాస్తవికంగా వ్యవహరిస్తే మొదటికే మోసం రావచ్చు. పట్టణ మధ్య తరగతి విద్యాధికులకే పరిమితమైన తమ ఆందోళన స్వభావాన్ని కూడా వారు అర్థం చేసుకోవాలి. అన్నాకు అభినందనలు తెల్పుతూనే ఈ అంశాలను కూడా పరిశీలించాలని చెప్పవలసి వస్తున్నది.ఇందుకు సంబంధించిన మరిన్ని వివరాలు వీలు వెంట చూద్దాం.\n',general
'\'నేటితో పూర్తయిన పంచాయితీ సర్పంచుల పదవీకాలం.. ప్రత్యేక అధికారులని నియమిస్తూ ప్రభుత్వం ఉత్తర్వులు\' ..ఎమ్మెల్యేల రాజీనామాల వార్తలు టీవీలో సీరియస్గా చూస్తుండగా కింద ఈ స్క్రోలింగ్ కనిపించింది. సరిగ్గా అప్పుడే ఫోన్ మోగింది. అటువైపు నుంచి మిత్రుడు \"ఏంటీ విశేషాలు? ఎనీ న్యూస్?\" అని రెండు భాషల్లో. తను ఎదురుచూస్తున్న న్యూస్ ఇంకా తెలియలేదు. అందుకని నేను చదువుతున్న స్క్రోలింగ్ పైకి చదివి వినిపించి, చూస్తున్న దృశ్యం తాలూకు రాజీనామాల సంగతులు కూడా గడగడా చెప్పేశాను.\n\n\"ముప్పాతిక మూడొంతులు ఆఫీసర్ల రాజ్యమే అన్నమాట! అసెంబ్లీని సస్పెండెడ్ యానిమేషన్లో పెట్టేస్తే ఆ మిగిలింది కూడా ఆఫీసర్లే చూసుకుంటారు కదా హేపీగా\" నాయకులకన్నా ఆఫీసర్లు నయమని తన అభిప్రాయం. నేను పూర్తిగా విభేదించను కానీ \"ఏ రాయి అయితేనేం..\" అన్న వైరాగ్యం కొంతా, ఏదీ కూడా అతి కూడదన్న భావన మరికొంతా.. అంటే అటు పూర్తిగా నాయకులకీ, ఇటు అధికారులకీ వదలరాదని. రాజకీయాలు, ఎన్నికల గురించి కాసేపు చర్చ జరిగింది.\n\nఇప్పటికే మండల పరిషత్, జిల్లా పరిషత్, మునిసిపాలిటీలు, మునిసిపల్ కార్పొరేషన్లలో ప్రజా ప్రతినిధుల పదవీ కాలాలు పూర్తయ్యాయి, ఇప్పుడు పంచాయితీలు కూడా ఖాళీ అయిపోయాయి. వీటన్నింటికీ ఎన్నికలు జరపాలి. ఇప్పటికే తెలంగాణా కోసం రాజీనామాలు చేసిన వాళ్ళు చెయ్యగా, మిగిలిన వాళ్ళు మహానేత మరియు యువనేత కోసం రాజీనామాలు చేసేశామని ప్రకటించేశారు. అయినప్పటికీ కూడా చట్టం తన పని తాను చేసుకుపోతోంది. ఒక్కమాటలో చెప్పాలంటే గ్రామస్థాయి మొదలు, రాష్ట్ర స్థాయివరకూ ఎక్కడ చూసినా అధికారులు మాత్రమే కనిపిస్తున్నారు.\n\n\"సస్పెండెడ్ యానిమేషన్ అంటే మరి ప్రజాస్వామ్యం?\" కొంచం ఆందోళనగా అడిగాన్నేను. రాష్ట్రపతి పాలన అన్నది చాలా అరుదైన సందర్భాలలో మాత్రమే విధిస్తారు కదా మరి. ఇప్పుడు రాష్ట్రంలో ఉన్నవి అరుదైన పరిస్థితులే అని తను వాదించాక, \"పోనీ ఆర్నెల్లు ఊరుకుంటే ఈ సమస్యలన్నీ పరిష్కారం అయిపోతాయా? ఆఫీసర్లు ఇవన్నీ సాల్వ్ చేసేస్తారా?\" అని అడిగాను. ప్రభుత్వాన్ని రద్దు చేసేసి, మళ్ళీ ఎన్నికలు పెట్టేసినా సమస్యలు యధాతధంగానే ఉంటాయన్నది నా వాదన.\n\n\"ప్రజాస్వామ్యానికొచ్చే లోటేమీ ఉండదు. కాకపొతే ఇప్పుడే ఎన్నికలు ఉండవు. పెట్టాల్సిన ఎలక్షన్లకోటి దిక్కు లేదు.. ఇంక కొత్తవేం పెడతారు? అన్నా హజారే దీక్ష పుణ్యమా అని టెస్ట్ క్రికెట్ విషయం వెనక్కెళ్ళి పోయినట్టు, రాష్ట్రపతి పాలన అనగానే కనీసం కొన్ని ఇష్యూస్ అయినా సాల్వ్ కాకుండా ఉంటాయా?\" తన లాజిక్కైతే బాగానే ఉంది కానీ, సోనియా లేకుండా ఇంతలేసి నిర్ణయాలు తీసుకోగలిగే మగదూర్ ఎవరికుందీ దేశంలో? \"అయినా రిజిగ్నేషన్లు వెంటనే యాక్సెప్ట్ చేయరు కదా.. లాలింపులూ, బుజ్జగింపులూ లాంటివన్నీ అయ్యాక అప్పుడు కదా నెక్స్ట్ స్టెప్..\" ఇది నా పాయింట్.\n\n\"నిజమే కానీ, చావుకి పెడితే లంఖణానికి వస్తుందని సామెతొకటి ఉంది కదా.. అలా మొత్తానికి ప్రభుత్వాన్ని రద్దు చేసేస్తాం అంటే ఈ రాజీనామాలు కంచికెళ్ళక పోతాయా అని? రాన్రాను చిన్న పిల్లలు కూడా రాజీనామా ఆటాడుకునేలా అయిపోతోంది పరిస్థితి..\" తన పాయింట్ అర్ధమయ్యింది కానీ, ఎంత వరకూ ఆచరణ సాధ్యం అన్నది ప్రశ్న. \"ఇప్పటికిప్పుడు అంత అవసరం ఏమొచ్చింది. అపోజిషన్ కూడా గవర్నమెంట్ కి చాలా అనుకూలంగానే ఉంది కదా.. ఆఫ్ కోర్స్ వాళ్ళ సమస్యలు వాళ్ళవి.. సోనియా వచ్చేవరకూ కథ నడుస్తూ ఉంటుంది\" అన్నాన్నేను.\n\n\"అప్పటివరకూ వార్తలు కూడా డైలీ సీరియల్లాగే ఉంటాయింక.. ప్రభుత్వం కూడా డైలీ సీరియల్లాగే పనిచేస్తుంది,\" తన డిస్కవరీ. నేను అదేదో సినిమాలో శ్రీలక్ష్మి \'నాన్నా..చిట్టీ...\' అన్నట్టుగా \"ప్రభుత్వమా? పని చేయడమా? ఏదీ, మళ్ళీ ఓసారి....\" అంటుండగానే తన నవ్వు గట్టిగా వినిపించింది. నవ్వయ్యాక నేనే అందుకుని \"ప్రభుత్వం పని చేస్తోంది.. కానీ చేస్తున్నాను అని చెప్పుకోలేక పోతోంది.. ఎందుకంటే చేయాల్సినవి చాలా ఉన్నా చెయ్యలేకపోతోంది.. పాపం, ప్రతిపక్షాలదీ అదే పరిస్థితి.. ఎవరి గోల వాళ్ళది,\" అంటుండగానే \"మన గోల మనది\" అంటూ ఫోన్ కట్ చేశాడు తను.. \n',general
'నాకు వ్యంగ్యం రాసేవాళ్ళంటే భలే ఇష్టం. నేను పతంజలి  రచనలని ఇష్టపడడానికి ఉన్న అనేకానేక కారణాలలో ఆయన వ్యంగ్యాన్ని అలవోకగా రాసేయడమూ ఒకటి. దినపత్రికలలో, ముఖ్యంగా కరెంట్ అఫైర్స్ మీద వచ్చే వ్యంగ్య రచనల్లో ఎక్కడో తప్ప క్వాలిటీ కనిపించదన్నది నా అభిప్రాయం. బహుశా, ఆయా రచయితలకి రాయడానికి ఎక్కువ సమయం ఉండకపోవడం వల్ల కావొచ్చు. అయితే ఒకానొక రచయిత రాసిన కాలమ్ ని మాత్రం వారం వారం ఎదురుచూసి మరీ చదివాను.\n\nఅవి రాష్ట్రాన్ని చంద్రబాబు నాయుడు పాలిస్తున్న రోజులు. దాదాపుగా పత్రికలన్నీ చంద్రబాబు లో ఉన్న \'పాలనా దక్షుణ్ణి\' ని మాత్రమే చూస్తూ, పాఠకులని కూడా అలామాత్రమే చూడమన్న కాలం. చంద్రబాబు నిర్ణయాలనీ, ఆయన పాలనా శైలినీ విమర్శిస్తూ వచ్చే కథనాలు చాలా తక్కువగా ఉండేవి. అలాంటి సమయంలో నాకంట పడ్డ కాలమ్ \'జనాంతికం.\' ఆంధ్రభూమి దినపత్రిక మూడో పేజీలో వారం వారం వచ్చే \'జనాంతికం\' లో చంద్రబాబు పనితీరుని సున్నితమైన హాస్య, వ్యంగ్య ధోరణుల్లో విమర్శనాత్మకంగా సమీక్షించే వారు బుద్దా మురళి. నేను \'జనాంతికం\' మురళి అని గుర్తు పెట్టుకున్నాను ఈయనని.\n\nశీర్షిక కి సంబంధం లేని విషయం రాస్తున్నానని సందేహం కదూ.. అస్సలు కాదు. ఓ ఆరేళ్ళ క్రితం, ఎప్పటిలాగే పుస్తకాల షాపుకి వెళ్లాను, కొనుక్కోవలసిన పుస్తకాల జాబితాతో. మేనేజర్ నాకు మిత్రులే. ఆయన నాతో కబుర్లు చెబుతుండగా, నేను సేల్స్ కుర్రాళ్ళకి నాక్కావాల్సిన పుస్తకాలు చెప్పేశాను. \"వాటితో పాటు \'ఓటమే గురువు\' కూడా తెండిరా, సార్ కి,\" అన్నారాయన. పేరు వినగానే వ్యక్తిత్వ వికాసం అనిపించింది నాకు. \"వద్దండీ, నేను పర్సనాలిటీ డవలప్మెంట్ పుస్తకాలు పెద్దగా చదవనని తెలుసు కదా మీకు\" అన్నాను. ఆయన వినలేదు. \"ఇది మీరు చదవాల్సిన పుస్తకం. మీరు కొనద్దు, నా గిఫ్ట్\" అన్నారు.\n\nమా కబుర్లు అవుతుండగానే పుస్తకాలు వచ్చేశాయి. అప్పుడు చూశాను \'ఓటమే గురువు\' ని. రచయిత బుద్దా మురళి. \"ఈయన ఆంధ్రభూమి లో రాస్తారు కదూ?\" అని అడిగాను కించిత్ ఎక్స్సైటింగ్ గా. \"ఆయనే, పుస్తకం చాలా బాగుంది. రాత్రే చదివాను,\" అన్నారు మేనేజర్. నేను బిల్ చెల్లిస్తానన్నా వినకుండా, నాకు కానుకగా ఇచ్చారీ పుస్తకాన్ని. మిగిలినవన్నీ పక్కన పెట్టి ఈ పుస్తకాన్నే మొదట చదివానని ప్రత్యేకంగా చెప్పక్కర్లేదు కదా.\n\n\'పరాజయం నుంచి విజయానికి\' అన్నది ఉపశీర్షిక. ఇంగ్లిష్ నుంచి చెప్పో, చెప్పకుండానో \'స్ఫూర్తి పొంది\' పేజీలు నింపేసే వ్యక్తిత్వ వికాస రచనలకి పూర్తి భిన్నంగా ఉందీ రచన. భారతీయ తాత్విక సంపద అయిన వేదోపనిషత్తుల నుంచి, దేశంలోని వివిధ ప్రాంతాల ప్రజల జీవన శైలుల నుంచీ తీసుకున్న ఉదాహరణలు ఇది \'మన పుస్తకం\' అనే భావనని కలిగించాయి. సిని, రాజకీయ రంగాల వారి వైఫల్యాలని, వాటిని వారు ఎదుర్కొన్న తీరునీ మధ్య మధ్యలో ప్రస్తావించారు మురళి.\n\n\'ఓటమికి ఏ ఒక్కరూ అతీతులు కార\'న్న ప్రారంభ వాక్యాలు మొదలుకుని వైఫల్యాలని ఏ స్థాయిలో వారు ఎలా ఎదుర్కొంటారో వివరిస్తూ సాగిన ఈ రచన కేవలం ఓటమితో కుంగి పోయే వారిలో ధైర్యాన్నినింపడమే కాక, ఫెయిల్యూర్ ని ఒక అవకాశంగా ఎలా మలుచుకోవాలో చెబుతుంది. గుజరాత్ లో కొన్ని వ్యాపార కుటుంబాల వారు, తమ పిల్లలు చదువు పూర్తి చేశాక దేశం తిరిగి రమ్మని పంపుతారనీ, వ్యాపారంలో మొదట నష్టం వస్తే దానిని అనుభవం కోసం పెట్టిన పెట్టుబడిగా పరిగణిస్తారనీ చెబుతూ, ఇప్పుడు పెద్ద పెద్ద వ్యాపార సామ్రాజ్యాలు నిర్మించిన వారు కూడా ఒకప్పుడు నష్టాలు ఎదుర్కొన్న వైనాన్ని వివరించారు మురళి.\n\nఅప్పటివరకూ ఈ రచయిత రాసిన వ్యంగ్యాన్ని మాత్రమే చదివిన నాకు, ఆయనలో ఉన్న ఓ కొత్త కోణం కనిపించింది, పుస్తకం పూర్తి చేయగానే. చంద్రబాబుని ఈ పుస్తకంలోనూ విడిచిపెట్టలేదు రచయిత. కాకపొతే వ్యంగ్యంగా కాక, సీరియస్గా రాశారు. రెండు పర్యాయాలు ముఖ్యమంత్రిగా పనిచేసి, ఎందరి మెప్పో పొందిన చంద్రబాబుకీ వైఫల్యం తప్పలేదని చెబుతూనే, వైఫల్యాన్ని విజయానికి మెట్టుగా ఉపయోగించుకోడానికి ఆయన ఏమేం చేస్తున్నారో రాశారు. ఆద్యంతమూ విడిచిపెట్టకుండా చదివించే శైలి ఈ పుస్తకం సొంతం.\n\nసంస్కృతి ప్రచురణలు ప్రచురించిన ఈ నూట ఇరవై పేజీల పుస్తకం వెల రూ. 60. అన్ని ప్రముఖ పుస్తకాల షాపులతో పాటు ఏవీకెఎఫ్ లోనూ లభిస్తోంది. కేవలం వైఫల్యం ఎదురైనప్పుడు మాత్రమే కాదు, దైనందిన జీవితంలో ఎదురయ్యే ఒత్తిళ్ళని అధిగమించడానికీ ఈ పుస్తకాన్ని ఆశ్రయించవచ్చు. బుద్దా మురళి గారి బ్లాగుని కనుగొన్న ఆనందంలో, పుస్తకాన్ని ఓసారి తిరగేశాను. తర్వాతేం రాయబోతున్నారు మురళిగారూ?\n',general
'నిన్నమొన్నటి వరకూ తన ప్రీమియర్ షోలకి నిర్మాత మరియు కథానాయక బాధ్యతలకి మాత్రమే పరిమితమైన సుమన్ బాబు మెల్ల మెల్లగా తన బాధ్యతలని పెంచుకుంటున్నాడు. తన సొంత నిర్మాణ సంస్థ సుమన్ ప్రొడక్షన్స్ సగర్వంగా సమర్పిస్తున్న ప్రీమియర్ షోల పరంపరలో నాలుగోదైన \'మమత\' కి కథ, స్క్రీన్ ప్లే, సంభాషణలని తనే సమకూర్చుకోడంతో పాటుగా, యధావిధిగా ప్రధాన పాత్రని శక్తి మేరకి ధరించాడు. ఏ ఇతర పాత్రా తను పోషించిన పాత్ర దరిదాపులకి ఏ విధంగానూ రాని విధంగా శ్రద్ధ తీసుకున్నాడు కూడా.\n\nటైటిల్స్ పూర్తవ్వగానే ఓ కాలేజీ. అక్కడ ఏం చెబుతారన్నది రహస్యంగానే ఉంచారు. ఆ క్యాంపస్ లో ఓ మెల్లకన్ను అమ్మాయి \'మమతా.. మమతా..\' అని అరుచుకుంటూ రావడం ప్రారంభ దృశ్యం. ఎంత లాజిక్ పక్కన పెట్టి చూడాలి అని ముందుగానే నిర్ణయించుకున్నా, \"ఇప్పటి అమ్మాయిలు సెల్ ఫోన్ లో మెసేజో, మిస్డ్ కాలో ఇచ్చి ఫ్రెండ్స్ ని పిలుస్తున్నారు తప్ప, ఇలా కోర్ట్ అమీనా లాగా అరవడం లేదు కదా\" అని డౌట్ వచ్చేసింది. అయితే, ఈ షో మొత్తం మీద ఎక్కడా, ఎవరి దగ్గరా సెల్ ఫోన్ అన్నది కనిపించలేదు, బహుశా బడ్జెట్ ఒప్పుకుని ఉండకపోవచ్చు.\n\nనాలుగే నాలుగు క్లోజప్ షాట్లలో మమత ప్రత్యక్షం. ఈ అమ్మాయికి కూడా మెల్ల కన్ను. \'సిరి మెల్ల\' అంటారు పెద్ద వాళ్ళు. అందుకే కాబోలు, ప్రతిష్టాత్మకమైన సుమన్ ప్రొడక్షన్స్ లో టైటిల్ పాత్ర పోషించే అవకాశం వచ్చింది. సినిమాకి వెళ్దామన్న స్నేహితురాలిని, మెత్తగా కోప్పడి, తను తెలుగు ట్యూషన్ కి వెళ్ళాలి కాబట్టి రావడం కుదరదని చెప్పేస్తుంది మమత. ఈ అమ్మాయికి అన్ని సబ్జక్ట్ లలోనూ టాప్ మార్కులు వస్తున్నాయిట , తెలుగులో తప్ప. వాళ్ళ నాన్నగారికి తెలుగంటే ఇష్టంట. తెలుగు లో తక్కువ మార్కులు రావడం గురించి వాళ్ళ నాన్నగారు ఏమంటున్నారో స్నేహితురాలికి చెప్పి చెప్పి ట్యూషన్ కి బయలుదేరుతుంది.\n\n\nభారతి మేడం (కృష్ణశ్రీ) దగ్గర తెలుగు ట్యూషన్ పూర్తి చేసుకుని, అప్పటిక్కూడా తనకోసం వెయిట్ చేస్తున్న ఫ్రెండ్ కి (మమతకి కారుంది, వెయిట్ చేస్తే ఆటో ఖర్చులు కలిసొస్తాయి కదా) దొరికిందే చాన్సుగా తన తండ్రి డాక్టర్ శరత్ చంద్ర గొప్పదనాన్ని కథలు కథలుగా చెప్పడం మొదలు పెడుతుంది మమత. మంచి వాడు, సున్నిత హృదయుడు, ఎవరి కష్టాన్నీ చూడలేని వాడూ... మొత్తంమీద సారాంశం ఏమిటంటే, మదర్ తెరెసా మగజన్మ ఎత్తితే అచ్చం డాక్టర్ శరత్ చంద్రలాగే ఉంటుందని. శరత్ చంద్ర ఎవరో నేను ప్రత్యేకంగా చెప్పక్కర్లేదు. కానీ నెక్స్ట్ సీన్లో ముక్కలు ముక్కలు గా కనిపించేశాడు, కళ్ళు చెదిరే డిజైన్ ని పరీక్షగా చూస్తూ. \'ఐలవ్యూ డాడీ\' లో వాడిన విగ్గే అయినప్పటికీ, పక్కన పేర్రాశారు.\n\nఓ పేషెంటు, పక్కన అతని తండ్రి (హేమచందర్) శరత్ చంద్ర మంచితనాన్ని ప్రేక్షకులకి విసుగొచ్చేలా పొగుడుతుంటే (అప్పటికే మమత నోటెంట వినడం అయిపోయింది కదా) చిరునవ్వులు చిందిస్తూ, తగుమాత్రంగా సిగ్గు పడుతూ వింటున్నాడు సుమనుడు. తర్వాతి దృశ్యంలో మ్యూజియం లాంటి పెద్ద బంగ్లాలో తండ్రీకూతురూ కలుసుకోవడం. తల్లి లేని మమతని అన్నీ తనే అయి పెంచిన తండ్రి శరత్ చంద్ర కూతురి కోసం కాఫీ తయారు చేసి తీసుకు రావడం, కూతురంటే తనకెంత ప్రేమో ఓ రెండు పేజీల డైలాగుల సాయంతో చెప్పడం పూర్తయ్యింది.\n\nవాళ్ళింట్లో సింహాసనం లాంటి ఓ కుషన్ చైర్ ఉంటుంది. దీని ప్రత్యేకత ఏమిటంటే శరత్ చంద్రకి మనసు బాగోనప్పుడల్లా (పాపం, ఎప్పుడూ ఎందుకో అందుకు బాగోదు.. వెంటాడే (ప్రేక్షకులని వేటాడే) గతం ఉంది మరి) అందులో కూర్చుని దుఃఖ పడుతూ ఉంటాడు. (శ్రీనివాస్ పప్పు గారి లాంటి అభిమానులు కోప్పడమంటే ఓ మాట, నాకు \'జస్టిస్ చౌదరి\' లో ఎన్టీఆర్ కి ఆవేశం వచ్చినప్పుడల్లా రివాల్వింగ్ చైర్లో కూర్చుని పైప్ పీల్చడం పదేపదే గుర్తొచ్చింది). మమత పెళ్లై అత్తారింటికి వెళ్లిపోయినట్టుగా పీడకల (???) రావడంతో ఉదయాన్నే ఆ కుర్చీలో కూర్చుని శక్తివంచన లేకుండా బాధ పడుతున్న శరత్ చంద్రని, తను పెళ్ళే చేసుకోనని చెప్పి ఓదారుస్తుంది మమత.\n\n\nవృత్తిరీత్యా సైకియాట్రిస్ట్ అయిన శరత్ చంద్ర మానసిక సమస్యలతో బాధ పడుతున్నాడేమో అనిపించక మానదు, ప్రతి సంవత్సరం నవంబరు ఆరో తేదీన అతనా కుర్చీలో కూర్చుని దుఃఖ పడడం చూస్తే. ఆరోజు ప్రత్యేకత ఏమిటంటే, కొన్నేళ్ళ క్రితం అదే రోజున అతని భార్య, మూడేళ్ళ కూతురు మమతని అతని దగ్గర వదిలేసి మరో వ్యక్తితో వెళ్ళిపోయి అతన్ని పెళ్లి చేసేసుకుంది. అప్పటినుంచీ మమతకి తల్లిలేని లోటు లేకుండా పెంచుతూ, భార్యని విపరీతంగా ద్వేషిస్తూ ఉంటాడు శరత్ చంద్ర. భార్య ఫోటో ఒక్కటి కూడా ఇంట్లో ఉంచడు. ఈ కథ తెలిసిన మమత, అత్యంత ఆవేశంగా తన గదికి పరిగెత్తి, అచ్చం సుమన్ బాబు గీసినట్టుగా ఓ స్త్రీ బొమ్మ గీసి, కింద \'నా తల్లి రాక్షసి\' లాంటిదేదో రాసి, తాపీగా, కోపంగా ఆ బొమ్మని ముక్కలు ముక్కలు చేసేస్తుంది. (ఐలవ్యూ డాడీ లో కుర్రాడు చేసినట్టుగా).\n\nనేపధ్య సంగీతం బ్రహ్మాండం బద్దలు కొట్టేస్తుండగా, ఆ చింపిన ముక్కలన్నీ జాగ్రత్తగా ఇంటి బయటకి తెచ్చి, ఓకే ఒక్క అగ్గిపుల్లతో తగల పెట్టడం ద్వారా అతి తక్కువ బడ్జెట్లో తల్లి మీద పగ తీర్చేసుకుంటుంది. ఇదిలా ఉండగా, తనకంటూ ఎవరూ లేని భారతీ మేడం అంటే మమతకీ, అలాగే మమత అంటే భారతీ మేడం కీ ఎంతో అభిమానం పుట్టి పెరుగుతూ ఉంటుంది. మమత తెలుగులో హయ్యెస్ట్ స్కోర్ సాధించడంతో ఆ అభిమానం అవధులు దాటుతుంది. ఫలితం, ఓ గిఫ్ట్ పట్టుకుని మేడం ఇంటికి వెళ్ళడం, అక్కడ ఓ గొప్ప రహస్యం తెలుసుకోవడం జరిగిపోతుంది.\n\nబీద పేషెంట్ల దగ్గర ఫీజే తీసుకోని, అవసరమైతే పేషెంట్లని ఇంట్లో పెట్టుకుని వైద్యం చేసే శరత్ చంద్ర, సుధాకర్ అనే కుర్రాడిని వీల్ చైర్లో ఇంటికి తీసుకొస్తాడో రోజు. మమత అతడిని సొంత తమ్ముడిలా చూసుకోవడం మొదలు పెడుతుంది. త్వరలోనే, శరత్ చంద్రకి అతనంటే అభిమానం మొదలవుతుంది. ఎంతగా అంటే, అతను వైద్యం పూర్తయ్యి వెళ్లిపోతుంటే బుళుకూ బుళుకూ ఏడ్చేసేటంతగా. చివరాఖరికి అతగాడు భారతి మేడం కొడుకని తెలియడంతో పాటుగా, ఆ కుటుంబానికి సంబంధించిన ఓ ముఖ్యమైన రహస్యం బయట పడడం, పాతకాలపు నాటకాల్లోలా ముఖం మీద ఎర్ర లైటు ఆర్పి వెలిగించే టెక్నిక్ ద్వారా శరత్ చంద్ర కోపాన్ని ఓ ఐదారు నిమిషాలు చూపించాక, సమస్యకి మమత తనదైన పరిష్కారాన్ని సూచించేయడం ముగింపు.\n\nటైటిల్స్ లో సుమన్ ప్రొడక్షన్స్ సమర్పించు \'మమత\' అని వెయ్యగానే, వెరీ నెక్స్ట్ టైటిల్ \'మేకప్ వై. హరి\' ..మేకప్ కి ఎంత ప్రాధాన్యత ఇచ్చారన్నది దీనిని బట్టి తెలుస్తోంది కదా. ఎప్పటిలాగే సుమన్ బాబు అత్యంత అందంగా కనిపించడానికి ప్రయత్నించాడు. మార్చిన చొక్కా మార్చకుండా మార్చేశాడు. పెద్దగా బడ్జెట్ లేకపోవడం వల్ల అనుకుంటా మిగిలిన వాళ్ళ మేకప్, కాస్ట్యూమ్స్ మీద అంత శ్రద్ధ పెట్టలేకపోయారు. సుదీర్ఘమైన సంభాషణలు, వాటిలో మితిమీరిన ఇంగ్లిష్ పదాలు (అదేంటో కానీ తెలుగు లెక్చరర్ కూడా ఎక్కువగా ఇంగ్లీషే మాట్లాడుతుంది) డైలాగ్స్ డిపార్టుమెంటు ప్రత్యేకత. నిడివి కేవలం రెండు గంటలే అవడం వల్లనేమో పాటలూ అవీ లేవు. ఎలాగో \'ట్విస్ట్\' ప్రకటన వచ్చేసింది కాబట్టీ, దానిక్కూడా తనే దర్శకుడు కాబట్టీ అనుకుంటా ఇంద్రనాగ్ ఈసారి కూడా పాదనమస్కారం చేయలేదు. \n',general
'ఈటీవీలో వచ్చే కార్యక్రమాలలో కొంచం వైవిధ్యంగా ఉండి కనీసం అప్పుడప్పుడూ అయినా చూసే కార్యక్రమాలలో ఒకటి \'వావ్.\' సీనియర్ నటుడు సాయికుమార్ వ్యాఖ్యానం ఈ కార్యక్రమానికి పెద్ద అసెట్. వినోదాన్నీ, విజ్ఞానాన్నీ మేళవించి, ప్రశ్నలు సంధించి, విజేతలకి నగదు బహుమతి అందించే ఈ కార్యక్రమానికి అతిధుల ఎంపిక కూడా వైవిధ్య భరితంగానే సాగుతోంది. సిని నటుల్ని, ముఖ్యంతా కొత్తగా విడుదలవుతున్న సినిమాల టీములని పిలవడం ద్వారా, ఆయా సినిమాలనీ ప్రమోట్ చేస్తూ, ఉభయతారకంగా మలుస్తున్నారు ఈమధ్యన.\n\nఈ కొత్త సినిమాల ట్రెండ్ కి భిన్నంగా, ముప్ఫయ్యేళ్ళ క్రితం విడుదలై సంచలన విజయాన్ని నమోదు చేసుకున్న కె. విశ్వనాథ్ అపూర్వ సృష్టి \'శంకరాభరణం\' లో నటించిన నటీనటుల్ని అతిధులుగా ఆహ్వానించి ఇవాళ ప్రసారం చేసిన ఎపిసోడ్ ఆద్యంతమూ ఆసక్తికరంగా సాగింది. చంద్రమోహన్, రాజ్యలక్ష్మి, మంజుభార్గవి, తులసిలని కార్యక్రమంలో పాల్గొనడానికీ, కళాతపస్వి విశ్వనాథ్ ని ప్రత్యేక అతిధిగానూ ఆహ్వానించిన ఈ ఎపిసోడ్ లో \'శంకరాభరణం\' సినిమాకి సంబంధించిన ఎన్నో విశేషాలని గుర్తు చేసుకుందీ బృందం. కొన్ని తెలియనివీ, మరికొన్ని తెలిసినా మళ్ళీ మళ్ళీ వినాలనిపించేవీ..\n\nకె. విశ్వనాథ్ తనకి స్వయానా పెదనాన్న కొడుకన్న సంగతిని చంద్రమోహన్ అధికారికంగా చెప్పిన తొలి సందర్భం బహుశా ఇదే. అలాగే, గాయకుడు బాలూ ప్రత్యేక శ్రద్ధ తీసుకుని పాడేలా చూడమని తను బాలూ తండ్రి సాంబమూర్తిని అడిగాననీ, బాలూ చూపిన ప్రత్యేక శ్రద్ధ కారణంగానే టైటిల్స్ లో ప్రత్యేకమైన కార్డ్ ఇవ్వడం జరిగిందనీ చెప్పారు విశ్వనాథ్. విమర్శకులు మెచ్చిన కొన్ని సన్నివేశాల్నీ, వాటి వెనుక జరిగిన సంఘటనలనీ సరదాగా చెప్పారు. \"మజుభార్గవి పాత్రకి ఒకే ఒక్క డైలాగుంది.. ఆ ఒక్కటీ పెట్టకపోతే ఇంకా బాగుండేది కదా అనుకున్నాను చాలాసార్లు\" అన్నారు.\n\n\nమంజుభార్గవినీ, తులసి నీ పక్కపక్కన చూసినప్పుడు \"తల్లీ కొడుకులుగా చేసింది వీళ్ళిద్దరేనా!\" అని ఆశ్చర్యం కలిగింది. కేరళ జడ్జి, తులసిని చూసి శంకరం వేషం వేసింది ఈమెనంటే నమ్మకపోవడాన్ని విశ్వనాథ్ చెబుతుండగా, తులసి ఇచ్చిన ఎక్స్ ప్రెషన్ గమ్మత్తుగా అనిపించింది. అన్నింటికీ మించి, విశ్వనాథ్ సమక్షంలో జరిగిన మొదటి రౌండ్లో - ఒక్కొక్కరికీ ఒక్కో సినిమా కథ చెప్పి ఆ సినిమా గురించి ప్రశ్నలు అడిగే రౌండ్ - సాయికుమార్ విశ్వనాథ్ సినిమాల గురించే అడుగుతుంటే, నటీనటులు నలుగురూ తెలిసిన విషయాలే చెప్పడానికి తడబడడం, మరీ ముఖ్యంగా మంజుభార్గవి \'సిరిసిరిమువ్వ\' సినిమాకి దర్శకుడు ఏడిద నాగేశ్వర రావు అని టక్కున చెప్పినప్పుడు విశ్వనాథ్ ముఖంలో ఎక్స్ ప్రెషన్ ఇవన్నీ సరదాగా ఉన్నాయి.\n\nరెండుగంటల పాటు సాగిన ఎపిసోడ్ ఎక్కడా బోర్ కొట్టలేదు. మరీ ముఖ్యంగా \'శంకరాభరణం\' ఫీల్ ని ఆసాంతమూ కొనసాగించడం బాగుంది. చంద్రమోహన్ కొంచం అనారోగ్యంగా ఉన్నట్టు కనిపించాడు. మొత్తం అరవై ఒక్క మంది హీరోయిన్లు తనతో నటించారని కొంచం గర్వంగా చెప్పినప్పుడు -- చెప్పొద్దూ కొంచం అసూయలాంటిది కలిగింది. పెద్ద పెద్ద హీరోలక్కూడా ఇంత పెద్ద అవకాశం వచ్చి ఉండదు. మంజుభార్గవి \"ఈ ఒక్క సినిమా చాలు\" అని కొంచం ఉద్వేగంగా చెప్పింది. రాజ్యలక్ష్మి తన తొలి సినిమా \'శంకరాభరణం\' అనీ, అదే తన ఇంటి పేరుగా మారిపోయిందనీ జ్ఞాపకం చేసుకుంది. ఇక తులసి చేసిన అల్లరి చూస్తే ఆమె ఇంకా \'శంకరం\' గానే ఉండిపోయిందేమో అనిపించింది.\n\nసాయికుమార్ తో సహా మొత్తం ఐదుగురూ విశ్వనాథ్ ని సన్మానించారు. \'శంకరాభరణం\' ని మళ్ళీ తీసే అవకాశం ఉందా? అని సాయికుమార్ అడిగితే, వీలుపడదని చెప్పేశారు విశ్వనాథ్. \"ఓ మాయాబజార్, ఓ మల్లీశ్వరి, ఓ శంకరాభరణం.. వీటిని మళ్ళీ తీయలేం\" అంటూనే \"మరో సినిమా గురించి ఇప్పుడు కమిట్ చేయించొద్దు\" అంటూ తను\nతప్పించేసుకున్నారు. మొత్తం ఐదు రౌండ్ల గేం షో లో చంద్రమోహన్ విజేతగా నిలిచాడు. \'శంకరాభరణం\' గొప్పదనాన్ని గురించిన ముగింపు వాక్యాలు చెబుతూ, సాయికుమార్ \"కొత్తని స్వాగతించాలి. అదే సమయంలో మనదైన సంస్కృతిని భద్ర పరుచుకోవాలి. మన సంస్కృతిలో ఒక భాగం ఈ శంకరాభరణం\" అనడం నచ్చింది నాకు. \n',general
'బాగా డబ్బున్న వాళ్ళు పెద్ద పెద్ద బంగ్లాల్లో ఉంటారు. ఏమీ లేని వాళ్ళు పూరి గుడిసెలో నివాసం ఉంటారు. మరి, ఉన్నవాళ్ళకి తక్కువగానూ, లేని వాళ్లకి ఎక్కువగానూ ఉన్న మూడో వర్గం? \'మధ్య తరగతి\' అని తనని తను గర్వంగా పరిచయం చేసుకునే ఈ వర్గం జనాభా, ఇప్పుడెలా ఉన్నా ఓ ముప్ఫై నలభై ఏళ్ళ క్రితం మాత్రం పెంకుటిళ్ళలో నివాసం ఉండేది. ఈ తరగతిని ఇంత చక్కగా ప్రతిబింబిస్తుంది కాబట్టే, ఓ మధ్యతరగతి కుటుంబాన్ని ఇతివృత్తంగా తీసుకుని సుమారు నలభయ్యేళ్ళ క్రితం తను రాసిన నవలకి \'పెంకుటిల్లు\' అని పేరు పెట్టారు రచయిత కొమ్మూరి వేణుగోపాల రావు.\n\nకొన్ని కొన్ని విలువల విషయంలోనూ, సంప్రదాయాల విషయంలోనూ మిగిలిన రెండు వర్గాల కన్నా పట్టింపులు కొంచం ఎక్కువ ఈ మధ్యతరగతికి. చిదంబరశాస్త్రి కుటుంబ సభ్యులూ అంతే. వృద్ధురాలైన తల్లి, భార్య శారదాంబ, ముగ్గురు కూతుళ్ళు అన్నపూర్ణ, రాధ, ఛాయ, ముగ్గురు కొడుకులు నారాయణ, ప్రకాశ రావు, వాసుదేవరావు ఇదీ చిదంబరశాస్త్రి కుటుంబం. పిల్లల్లో అన్నపూర్ణ కి పెళ్లి చేసి పంపించారు. రాధ యుక్త వయస్కురాలు. ఛాయ ఇంకా చిన్న పిల్ల. కుటుంబం కోసం చదువు మధ్యలోనే ఆపేసి పెద్ద కొడుకు నారాయణ బ్యాంకు ఉద్యోగంలో ప్రవేశించగా, రెండోవాడు ప్రకాశం మద్రాసులో లా చదువుతూ ఉంటాడు. బళ్ళో చదువుకుంటూ ఉంటాడు ఆఖరివాడు వాసూ.\n\nతాతల నుంచి సంక్రమించిన రెండెకరాల పొలం, ఓ పెంకుటిల్లూ తప్ప ఇతరత్రా ఆస్తిపాస్తులేవీ లేవు చిదంబర శాస్త్రికి. అయినా, అతనికి ఒకరి కింద పనిచేయడం ఇష్టం ఉండదు. వ్యాపారం చేయడం రాదు. ఈ కారణానికి ఇంట్లోనే ఉండి మిత్రులతో తీరికలేకుండా పేకాడుతూ కాలం గడుపుతూ ఉంటాడు. ఇంట్లోనే ఉంటూ ఎలా కాలం గడపాలో అర్ధం కాదు రాధకి. సంప్రదాయం ఆమెని గడప దాటి బయటికి వెళ్ళనివ్వదు. పొలం మీద వచ్చే కొద్దిపాటి ఆదాయం, నారాయణకి వచ్చే వందరూపాయల జీతం మాత్రమే ఆ కుటుంబానికి ఆధారం. ఇంటి ఖర్చులతో పాటు ప్రకాశం చదువు ఖర్చు కూడా వీటిలోనే.\n\n\n\nతను బీదవాడిననే భావన కుంగదీసేస్తూ ఉంటుంది ప్రకాశాన్ని. అతను అద్దెకి ఉండే ఇంటి యజమాని రామారావు, ఆయన కూతురు శకుంతల ఎంతో మంచి వాళ్ళు, సహృదయులు. వాళ్ళ కలిమికి తోడు, కులం పట్టింపు కారణంగా ప్రకాశం వాళ్లకి దూరంగానే మసలుతూ ఉంటాడు. అతనెంత దూరంగా ఉండలనుకుంటాడో పరిస్థితులు అంతగా దగ్గర చేస్తాయతన్ని ఆ కుటుంబానికి. ఇటు అతని ఇంట్లో ఒకదానిమీద ఒకటిగా సమస్యలు వచ్చి పడుతూ ఉంటాయి. వాసుకి రోడ్డు ప్రమాదం జరగడం, ముసలావిడకి అనారోగ్యం, చావుబతుకుల్లో ఉన్న ఆవిడ నారాయణ పెళ్లి చూడాలని పట్టు పట్టి కూర్చోడం, కొన్ని బాధ్యతలైనా నేరవేర్చాక పెళ్లి చేసుకోవాలనుకున్న నారాయణ, కుటుంబ సభ్యుల బలవంతం వల్ల సుగుణని పెళ్లి చేసుకోవడం చకచకా జరిగిపోతాయి.\n\nరాధ ఇంట్లో అందరిలోకీ భిన్నంగా ఆలోచించే అమ్మాయి. ఆమెకి కుటుంబం కోసం ఏదన్నా చేయాలని ఉంటుంది, కానీ ఏమీ చేయలేని పరిస్థితులు. ఇంట్లో అందరికీ తలలో నాలుకలా ఉండే రాధకి సమస్యలు బోలెడు. అందగత్తె కావడంతో ఆమెని ప్రేమించామని వెంట పడేవాళ్ళు, కోరిక తీర్చమనే వాళ్ళు.. తన సమస్యలు ఇంట్లో చెప్పి వాళ్లకి మరింత సమస్య కాలేదు, అలాగని తనలోనే దాచుకోలేదు. కొన్ని అనుకోని పరిణామాల అనంతరం, చిదంబర శాస్త్రి జైలుకి వెళ్ళాల్సిరావడం, ఆ కుటుంబం పెంకుటిల్లు ఖాళీ చేయాల్సి రావడం ఒకే సారి జరుగుతుంది. ఆ కుటుంబం ఆ ఇంటిని నిలబెట్టుకోగలిగిందా? నారాయణ తను బాధ్యతలు తీర్చుకున్నాడా? ప్రకాశం ఏమయ్యింది? ఇత్యాది ప్రశ్నలకి జవాబిస్తూ ముగుస్తుందీ నవల.\n\nకొమ్మూరికి \'ఆంధ్రా శరత్\' బిరుదు తెచ్చి, పెంకుటిల్లు వేణుగోపాలరావుగా కీర్తినార్జించిన నవల ఇది. ఒకటి రెండు నాటకీయమైన మలుపులని మినహాయిస్తే అచ్చంగా మన పక్కింట్లోనో, ఎదురింట్లోనో జరిగినట్టుగా అనిపించే కథ. ఇంటి పెద్ద తన బాధ్యతని విస్మరిస్తే, ఆ కుటుంబం ఎలాంటి ఇబ్బందులని ఎదుర్కోవాల్సి వస్తుందో కళ్ళకి కట్టిన నవల. అన్నింటికీ మించి కాలంతో పాటుగా తప్పనిసరిగా మారే మధ్యతరగతి విలువల పరిణామ క్రమాన్ని రికార్డు చేసిన నవలగా \'పెంకుటిల్లు\' ది సుస్థిర స్థానం. పెంకుటిల్లు తర్వాత ఈ తరహా నవలలు చాలానే వచ్చాయి, కానీ ఇంతటి సునిశిత చిత్రణ అరుదు. ఎమెస్కో ప్రచురించిన 280 పేజీల ఈ నవల వెల రూ. 70. ఓ నవల చదువుతున్నట్టుగా కాక, డాక్యుమెంటరీని చూస్తున్నట్టుగా అనిపించడం ఈ \'పెంకుటిల్లు\' ప్రత్యేకత. ఈ నవల, \'హౌస్ సర్జన్\' చదివితే, ఇవి రెండూ రాసిన రచయిత ఒకరేనా? అని ఆశ్చర్యం కలుగుతుంది. \n',general
'అన్నా హజారే ప్రతిపాదించిన \'జన లోక్ పాల్\' బిల్లుని తీవ్రంగా వ్యతిరేకిస్తున్న కాంగ్రెస్ పార్టీకి ఎవరూ ఊహించని వైపునుంచి మద్దతు వచ్చింది. కేంద్ర ప్రభుత్వం సిద్ధం చేసిన కోరల్లేని లోక్ పాల్ బిల్లుని \'జోక్ పాల్\' బిల్లుగా ఎద్దేవా చేస్తూ, ప్రధానిని కూడా బిల్లు పరిధిలోకి తెస్తూ తయారు చేసిన జన లోక్ పాల్ బిల్లుని ఆమోదించాల్సిందిగా డిమాండ్ చేస్తూ ఢిల్లీ రాంలీలా మైదానంలో నిరాహార దీక్ష మొదలు పెట్టిన అన్నా హజారేకి అన్ని రాజకీయ పక్షాల నుంచీ మద్దతు వచ్చింది.\n\nఅత్యంత అరుదుగా ఏకాభిప్రాయానికి వచ్చే వామపక్షాలు, బీజేపీ ఈవిషయంలో మాత్రం ఒకే నిర్ణయం తీసుకుని అన్నా దీక్షని సమర్ధించాయి. యూపీఏ ప్రభుత్వాన్ని నడిపిస్తున్న కాంగ్రెస్ పార్టీ ఈ విషయంలో దాదాపు ఏకాకిగా మారి, విమర్శలని ఎదుర్కొంటున్న తరుణంలో రంగ ప్రవేశం చేసింది వామపక్ష మేధావి అరుంధతీ రాయ్. బుకర్ ప్రైజ్ గెల్చుకున్న \'గాడ్ ఆఫ్ స్మాల్ థింగ్స్\' రచయిత్రిగా కన్నా, దళితులు, ఆదివాసీల సమస్యలపై ప్రభుత్వంతో పోరాడే సామాజిక ఉద్యమకారిణిగానే ఎక్కువమందికి తెలిసిన అరుంధతి అన్నా హజారే మీద తీవ్రమైన విమర్శలు చేయడం ద్వారా మళ్ళీ వార్తల్లోకి వచ్చారు.\n\nఅవినీతికి వ్యతిరేకంగా అన్నా హజారే చేస్తున్న ఉద్యమాన్ని బీజేపీ-ఆరెస్సెస్ వంటి \'హిందూత్వ\' సంస్థలూ, ఫోర్డ్ లాంటి బహుళ జాతి కంపెనీలూ స్పాన్సర్ చేస్తున్నాయన్నది అరుంధతి మొదటి ఆరోపణ. మరి, ఈ హిందూత్వ శక్తులు చేస్తున్న ఉద్యమానికి సెక్యులర్ పార్టీలైన వామపక్షాలు ఎందుకు మద్దతు ఇస్తున్నాయన్నది ఆవిడ చెప్పలేదు. వ్యవసాయ సంక్షోభం, రైతుల ఆత్మహత్యలు, గనుల కేటాయింపు, భూసేకరణ కారణంగా నిర్వాసితులవుతున్న పేదల పక్షాన అన్నా హజారే ఎందుకు పోరాడడం లేదని సూటిగా ప్రశ్నించిన అరుంధతి, ఆ సమస్యలన్నీ పరోక్షంగా అవినీతితో సంబంధం ఉన్నవే అన్న విషయాన్ని ఎందుకు మర్చిపోయారో మరి.\n\n\nకార్పొరేట్ సంస్థలు, స్వచ్చంద సేవాసంస్థలని కూడా జన లోక్ పాల్ పరిధిలోకి తేవాలన్న చిత్రమైన ప్రతిపాదనని ముందుకు తెచ్చిన అరుంధతికి, ఈ సంస్థలమీద అజమాయిషీ చేయాల్సింది ప్రభుత్వమేననీ, ఆ ప్రభుత్వం అవినీతిలో కూరుకుపోడాన్ని ప్రశ్నిస్తూనే ఉద్యమం సాగుతోందనీ తెలియదని అనుకోలేం. అన్నా ఉద్యమంలో హడావిడి మాత్రమే కనిపిస్తోందనీ, దళితులు, ఆదివాసీలకి ఆ ఉద్యమం వల్ల ఒరిగేది శూన్యమనీ అభిప్రాయ పడ్డ ఈ రచయిత్రి, ఆయా వర్గాల ప్రయోజనాలని కాపాడే విధంగా ఉండేందుకు ఉద్యమంలో చేయాల్సిన మార్పులని సూచించి ఉన్నా బాగుండేది.\n\nనిజానికి అన్నా ఉద్యమం సర్వ రోగ నివారిణి కానే కాదు. అలాగే, జన లోక్ పాల్ బిల్లు అన్ని సమస్యలకీ పరిష్కారమూ కాదు. కానైతే, ప్రభుత్వం ప్రతిపాదించిన లోక్ పాల్ బిల్లుకన్నా శక్తివంతమైన జన లోక్ పాల్ బిల్లు వల్ల అనేక రెట్లు ఎక్కువ ప్రయోజనం ఉంటుందన్నది నిర్వివాదం. ఆ బిల్లుని స్వీకరించి, దేశ వ్యాప్త చర్చ జరపడం అవసరం. ఎందుకటే, ప్రభుత్వం లోక్ పాల్ బిల్లుని ప్రవేశ పెట్టే ముందు ఏ రాజకీయ పక్షంతోనూ చర్చించలేదు. ఎవరి అభిప్రాయాలూ తీసుకోలేదు. కొరియా, జపాన్ లాంటి దేశాల్లో అధ్యక్షులు అంబుడ్స్ మన్ పరిధిలోనే పనిచేస్తున్నారు. మరి, అతి పెద్ద ప్రజాస్వామ్య దేశమైన మన దేశంలో ప్రధానిని లోక్ పాల్ పరిధిలోకి తేడానికి అభ్యంతరాలు ఏమిటన్నవి అర్ధం కాదు.\n\nఅన్నా హజారే దీక్షపై అరుంధతీ రాయ్ సంధించిన విమర్శనాస్త్రాలు కాంగ్రెస్ పార్టీకి కొంత ఊరట ఇస్తాయనడంలో సందేహం లేదు. అనేకానేక రాజకీయ కారణాలతోనూ, సిద్ధాంత పరంగానూ అరుంధతి కాంగ్రెస్ తో విభేదించవచ్చునేమో కానీ, జన లోక్ పాల్ బిల్లు విషయంలో ఏకాకిగా మారిన కాంగ్రెస్ కి ఆమె పరోక్షంగా మద్దతు ఇచ్చినట్టే అయింది. అన్నా శిబిరం అప్పుడే అరుంధతికి జవాబులివ్వడం మొదలు పెట్టింది. వామపక్షాలు ఏమంటాయో చూడాలి. బహుశా అది ఆమె వ్యక్తిగత అభిప్రాయం అనొచ్చు. వామపక్ష రాజకీయ పరిభాషలో చెప్పాలంటే, అరుంధతి చేసింది \'చారిత్రిక తప్పిదం\' అవుతుందా? ...కాలమే జవాబు చెప్పాలి.\n',general
'తెలుగులో తొలి నవల కందుకూరి వీరేశలింగం రచించిన \'రాజశేఖర చరిత్రము.\' నూట ముప్ఫై మూడేళ్ళ క్రితం, వీరేశలింగం తన పత్రిక \'వివేక వర్ధని\' లో సీరియల్ గా ప్రచురించిన ఈ నవల తర్వాతి కాలంలో ఎన్నో ప్రచురణలు పొందింది. ఐరిష్ రచయిత ఆలివర్ గోల్డ్ స్మిత్ రచించిన \'ది వికార్ ఆఫ్ వేక్ ఫీల్డ్\' కి స్వేచ్చానుసరణగా రచయిత చేత ప్రకటింపబడిన ఈనవల ఆసాంతమూ అచ్చతెనుగు నుడికారంతో హాయిగా సాగుతుంది. కథా స్థలాలు ధవళేశ్వరం, రాజమండ్రి, పెద్దాపురం, పిఠాపురం కాగా, రచనాకాలానికి రెండు వందల సంవత్సరాలకి పూర్వం జరిగిన కథగా పాఠకులకి చెప్పారు రచయిత.\n\nప్రధాన పాత్ర గోటేటి రాజశేఖరుడు రాజమహేంద్రవరానికి సమీపంలోని ధవళేశ్వరం గ్రామంలో భార్య మాణిక్యాంబ, కుమార్తెలు రుక్మిణి, సీత, కుమారుడు సుబ్రహ్మణ్యంతో నివసిస్తూ ఉంటాడు. ఎప్పుడూ ఇరవై, ముప్ఫై మంది బంధువులకి తక్కువకాకుండా ఇంటినిండా బంధు జనం. దూరపు చుట్టాలు సైతం పనిగట్టుకుని వచ్చి నెలల తరబడి ఉండిపోతూ ఉంటారు. ఇక రాజశేఖరుడు గారిని పొగిడి పబ్బం గడుపుకునే ఊరిజనానికి లోటు లేదు. కాశీ యాత్రకి వెళ్ళిన రాజశేఖరుడు గారి పెద్దల్లుడు నృసింహ స్వామి మార్గమధ్యంలో చనిపోయాడని వార్త రావడంతో కష్టాలు మొదలవుతాయి ఆ ఇంట్లో.\n\nరుక్మిణికి అనారోగ్యం మొదలు కావడంతో దానిని నయం చేయడంకోసం వచ్చే భూత వైద్యులు, వాళ్ళు చేసే రకరకాల వైద్యాలు, పోయిన వస్తువులని అంజనం వేసి వెతికే వాళ్ళు, రాగిని బంగారంగా మారుస్తామని చెప్పే గోసాయిలు.. ఇలా ఇల్లంతా తిరునాళగా మారుతుంది. బంగారు నగలని రెట్టింపు చేసిస్తానన్న గోసాయి మాటలు నమ్మిన రాజశేఖరుడు, ఇంట్లో బంగారం మొత్తం అతని చేతిలో పెట్టడం, అతగాడు నగలన్నీ పట్టుకుని ఉడాయించడంతో అంత గొప్ప రాజశేఖరుడూ కుటుంబంతో సహా రోడ్డున పడతాడు. ఒకప్పుడు ఆహా ఓహో అన్నవాళ్లు పలకరించినా తిరిగి చూడడం లేదు. ముప్పొద్దులా అతని ఇంట భోజనం చేసిన వాళ్ళూ, చేబదుళ్లు తీసుకున్న వాళ్ళూ ముఖం చాటేస్తారు.\n\nతన చుట్టూ ఉన్న వాళ్ళ నిజ స్వరూపాలు తెలుసుకున్న రాజశేఖరుడికి, కుటుంబంతో కలిసి కాశీయాత్ర చేసి రావాలన్న సంకల్పం కలుగుతుంది. ఇంటిని తాకట్టు పెట్టి, యాత్రకి బయలుదేరిన ఆకుటుంబానికి దారిలో ఎదురైన అనుభవాలతో పాటుగా, పోగొట్టుకున్న సంపదని తిరిగి పొందడం, విలువైన పాఠాలు నేర్చుకోవడంతో నవల ముగుస్తుంది. \'తొలి నవల\' అనగానే బుడి బుడి అడుగులని ఊహించుకునే పాఠకులని ఆశ్చర్య పరుస్తూ, అతి తక్కువ నాటకీయతతో, ఉత్కంఠ భరితమైన మలుపులతో ఆద్యంతమూ ఆసక్తికరంగా సాగే కథనం ఈ నవల ప్రత్యేకత. ధవళేశ్వరములోని ధవళగిరి వర్ణనతో మొదలయ్యే ఈ నవల, ప్రారంభంలో వ్యాస రూపంలో ఉన్నా పేజీలు తిరిగే కొద్దీ కథ మొదలై రాను రాను విడవకుండా చదివిస్తుంది.\n\nఅప్పటికే సంఘ సంస్కారం మొదలు పెట్టిన వీరేశలింగం ఆనాటి సాంఘిక సమస్యలనన్నింటినీ కథానుసారంగా చర్చకి పెట్టారు నవలలో. గ్రహదోషాలు, జాతకాలు, బాల్య వివావాహాలు, వితంతువుల సమస్యలు, చోర భయం లాంటి ఎన్నో అంశాలని కథలో భాగం చేశారు. అయితే, కుటుంబ సభ్యులంతా విడిపోవడం, మళ్ళీ కలవలవడం, ఊహించని విధంగా వారికి అందే సహాయాలు ఇవన్నీ కొంత నాటకీయంగా అనిపించినా తొలి నవలలో ఈమాత్రం నాటకీయత ఉండడం సహజమేనని సరిపెట్టుకోగలం. కథని ఎన్నో మలుపులు తిప్పినా, సుఖాంతం చేశారు చివరికి. మనుషుల నిజ గుణాలని తెలుసుకున్న రాజశేఖరుడు తిరిగి పూర్వ వైభవం పొందాక వారితో ఎలా వ్యవహరించాడన్నది సైతం విపులంగా రాశారు. \"కొట్టుకొని పోయె కొన్ని కోటిలింగాలు... వీరేశలింగమొకడు మిగిలెను చాలు\" లైన్స్ గుర్తొస్తూ ఉంటాయి, నవల చదువుతుంటే.\n\nవిశాలాంధ్ర పబ్లిషింగ్ హౌస్ 1987 నుంచీ పదేపదే ప్రచురిస్తున్నఈ నవలలో మెచ్చుకోవాల్సిన అంశం ఫుట్ నోట్స్. ప్రచురణ కర్తలు ఏర్పాటు చేసిన ఈ ఫుట్ నోట్స్ సాయంతో, నవలలో కొన్ని సన్నివేశాలకి మూలాలని, కొన్ని పదాలకి అర్ధాల్ని, అలాగే అలాంటి సంఘటననే పోలిన సంఘటనలు రచయిత జీవితంలో జరిగిన వైనం, \'స్వీయ చరిత్ర\' లో అందుకు సంబంధించిన వివరాల్నీ విపులంగా తెలుసుకోవచ్చు. అలాగే కొన్ని సన్నివేశాలు అవసరానికి మించి పెరగడాన్ని గురించీ కూడా ఫుట్ నోట్స్ లో ప్రచురణ కర్తలు వివరించారు. సుమారు ఇరవై ఏళ్ళ క్రితం దూరదర్శన్లో ధారావాహిక గా ప్రసారమైన \'రాజశేఖర చరిత్రము\' లో దేవదాస్ కనకాల కుటుంబం రాజశేఖరుడి కుటుంబంగా కనిపించింది. విశాలాంధ్రతో పాటు, అన్ని పుస్తకాల షాపులూ, ఏవీకెఎఫ్ లోనూ లభ్యం. (పేజీలు 223, వెల రూ. 60). \n',general
'\"ప్రపంచమొక పద్మవ్యూహం.. కవిత్వమొక తీరని దాహం..\" అన్న మహాకవికి తొలి వందనం. ప్రతి ఒక్కరిలోనూ కళాకారులు ఉంటారు. అంటే ఒక రచయిత, కవి, చిత్రకారుడూ, నటుడూ, గాయకుడూ...ఇలాగన్నమాట. అన్నీ కలిసొచ్చిన వాళ్ళకి వాళ్ళలో ఉన్న కళ బహిర్గతమై, బోల్డంత పేరొస్తుంది. మిగిలిన వాళ్ళని విధి ఏదో ఒక రూపంలో అడ్డుకుంటుంది. ఇంత బరువైన డైలాగులు ఎందుకూ అంటే... మనం అలా అలా కాళ్ళు నొప్పులు పుట్టేంత వరకూ నడుచుకుంటూ ఫ్లాష్ బ్యాక్ లోకి వెళ్ళాలి.\n\nఅవి నేను అప్పుడే నిక్కర్లు వేసుకోవడం నేర్చుకుని బడికి వెళ్ళడం మొదలు పెట్టిన రోజులు. అప్పట్లో మా ఇంట్లో ఉన్న ఏకైక వినోద సాధనం రేడియో. నాకే కాదు, మా ఇంటిళ్ళపాదికీ రేడియో అంటే ఒక్కొక్కరికీ ఒక్కోందుకు ఇష్టం. ఈ కారణానికి ఉదయం సిగ్నేచర్ ట్యూన్ తో రేడియో స్టేషన్ మొదలయ్యింది మొదలు, కార్యక్రమాలు పూర్తయ్యి \'కూ..ఊ..ఊ..\' అనేంత వరకూ సదరు బుల్లిపెట్టి మోగుతూ ఉండాల్సిందే. రేడియో నాటకాల పుణ్యమా అని మూడో తరగతి చదివే రోజుల్లోనే నాలో రచయిత మేల్కొని నాచేత ఒక నాటిక రాయించేశాడు.\n\nఐదారు తరగతుల్లోకి వచ్చేసరికి నన్ను అమితంగా ఆకట్టుకున్న రేడియో కార్యక్రమం కవి సమ్మేళనం. నాకు పెద్దగా అర్ధమవ్వక పోయినా సరే, ఆ కవితలన్నీ శ్రద్ధగా వినేవాడిని. కవులంతా తమ తమ కవితలని గానం చేసే విధానం, ముఖ్యంగా ఒక్కో లైనూ రెండేసి సార్లు చదవడం భలేగా నచ్చేసింది నాకు. ఆరో తరగతిలో ఉమామహేశ్వర రావు గారు మాకు తెలుగు చెప్పేవారు. ఆయనది శ్రావ్యమైన కంఠం. ఆయన పద్యాలు చదువుతూ ఉంటే అలా వింటూ ఉండిపోవాలని అనిపించేది.\n\nఒకరోజు ఆయన క్లాసులో పాఠం చెబుతూ, రవీంద్రనాథ్ టాగోర్ చాలా చిన్నప్పటినుంచే కవితలు రాయడం మొదలు పెట్టాడని చెప్పారు. అది నాకు ఎక్కడ తగలాలో అక్కడ తగిలింది. \"టాగోర్ ఎక్కువేమిటి? నా తక్కువేమిటి?\" అన్న ఆలోచన మొదలై, మర్నాటికల్లా న చేత ఒక పద్యం (???) రాయించేసింది. ప్రధమ పాఠకుడు - పాపం మా తెలుగు మేష్టారే. \'పుష్పము లోని తేనియనంతయు గ్రోలుచు..\' అన్నది మొదటి లైన్ అని జ్ఞాపకం. మా క్లాస్ రూం పక్కనే ఉన్న తోటలో తుమ్మెదలని చూస్తూ వాటిమీద రాసిన పద్యం అది. \"పద్యాలు రాయాలంటే చందస్సూ అవీ రావాలి. కొంచం పెద్దయ్యాక ప్రయత్నిద్దువుగానిలే\" అన్నారాయన బలహీనంగా.\n\nనేనస్సలు నిరుత్సాహ పడలేదు. పద్యాలకైతే ఆగాలి కానీ, కవితలకి ఆగక్కర్లేదు కదా అని నిశ్చయించేసుకుని కనిపించిన ప్రతి వ్యక్తి, వస్తువు మీదా ఆశువుగా కవితలల్లడం మొదలు పెట్టాను. ఇది ఎలా మొదలయ్యిందంటే, ఒక రోజు నేను వీధిలో కూర్చుని చదువుకుంటూ ఉండగా మీరయ్య రోడ్డున వెళ్తూ కనిపించాడు. \"మడేలు\" అని నా నోటంట అప్రయత్నంగా వచ్చి, ఆ వెంటనే \"మడేలు మడేలు మడేలు\" అని రాగయుక్తంగా మారింది. అది కవితావేశం అని అర్ధమైపోయింది నాకు. పెద్దగా ఆలోచించక్కర్లేకుండానే \"ఫిడేలు ఫిడేలు ఫిడేలు\" అన్నది రెండో పంక్తిగా దొరికేసింది.\n\nకవితక్కూడా కనీసం నాలుగు పంక్తులుండాలన్నఅప్పటి నా చాదస్తం కారణంగా మిగిలిన రెండు పంక్తుల కోసం తీవ్రంగా ఆలోచించడం మొదలు పెట్టాను, చదువుతున్న పుస్తకం పక్కన పెట్టేసి. నిజానికి మా మీరయ్యకి ఫిడేలంటే ఏమిటో కూడా తెలీదు. అయినప్పటికీ నా కవితలో మూడో పంక్తి \"మడేలు వాయిస్తాడు ఫిడేలు\" అయ్యింది. ఇక చివరి పంక్తి కోసం అస్సలు తడుముకోలేదు.. \"ఫిడేలు వాయించేది మడేలు..\" అంతే! కవిత అయిపోయింది. చివర్లో రాగం కోసం మళ్ళీ \"మడేలు మడేలు మడేలు... ఫిడేలు ఫిడేలు ఫిడేలు...\" జత చేశాను.\n\nకవిత్వంలో ఉన్న సమస్య ఏమిటంటే, వెంటనే ఎవరితోనన్నా పంచుకోవాలని అనిపిస్తుంది. నాకు ఎదురుగా అమ్మ కనిపించింది. అంతే, వెంటనే నా కవిత వినిపించేశాను. తల్లి ఋణం తీర్చుకోలేనిది అని ఎందుకంటారు అని ఎవరన్నా అడిగితే, ఇదిగో ఈ సందర్భాన్ని కూడా ఉదహరించొచ్చు. అమ్మ అస్సలు తిట్టకపోగా, బాగుందని మెచ్చుకుంది. నేనింక నా కవితని రేడియోలో చదివేయొచ్చు అనుకున్నాను. ఇంతలో నా స్ఫూర్తి ప్రదాత మీరయ్య వాళ్ళింటికి తిరిగి వెళ్తూ కనిపించాడు. ఆపి, నాకవితని వినిపించాను. \"పిడేలంటే ఏటి బాబయ్యా\" అని సిగ్గుపడుతూ అడిగాడు. అమ్మ తనకి ఓ గ్లాసుడు మజ్జిగ ఇచ్చింది, ఎందుకో నాకప్పుడు అర్ధం కాలేదు.\n\nఅది మొదలు నాలో కవితా ఝరి ఉప్పెనై ఎగసి పడడం మొదలు పెట్టింది. ఎన్ని కవితలని గుర్తు పెట్టుకుంటాం. అందుకే ఓ చిన్న నోటు పుస్తకం రహస్యంగా సంపాదించి నా ఆశు కవితలన్నీ అందులో రాయడం మొదలు పెట్టాను, రవీంద్రుడి \'గీతాంజలి\' లాగా ఓ సంపుటం తేవాలన్న ఆలోచనతో. (నేనప్పటికి \'గీతాంజలి\' చదవలేదు. కానీ అది చాలా గొప్ప పుస్తకమని మా తెలుగు మేష్టారు చెప్పడం వల్ల, ఆ రికార్డు బద్దలు కొట్టాలని నా ప్రయత్నం - అమంగళం ప్రతిహతమగు గాక!) అమ్మ నా కవితల్ని మెచ్చుకుంటూ వింటోంది. చూస్తుండగానే నా కవితల పుస్తకంలో తెల్ల పేజీల సంఖ్య తగ్గుతూ వస్తోంది.\n\nఅప్పట్లో నా దృష్టిలో ఆరోజు తెలుగు కవిత్వానికి దుర్దినం. ఆవేళ బడికి సెలవు. నాన్న ఇంట్లోనే ఉన్నారు. సెలవు రోజుల్లో పాఠాలు అప్పచెప్పించుకోవడం, పుస్తకాలకి అట్టలూ అవీ వేసి పెట్టడం లాంటివి చేసేవాళ్ళు అప్పుడప్పుడూ. ఆవేళ కూడా అలాగే నా బ్యాగ్ లో ఉన్న పుస్తకాలు తీస్తూ, నా కవితల పుస్తకం చూసేశారు. నాన్ననెందుకూ అనుకోవడం, నేనే కొంచం అజాగ్రత్తగా ఉండి దాచడం మర్చిపోయాను. సీన్ కట్ చేస్తే, నాకు మళ్ళీ ఎప్పుడూ కవిత్వం రాయాలని అనిపించలేదు. బ్లాగ్మిత్రులు \'పరిమళం \' గారిలాంటి వాళ్ళు అప్పుడప్పుడూ కవిత్వం ప్రయత్నించ మని సూచిస్తున్నప్పుడల్లా నాకీ ఫ్లాష్ బ్యాక్ గుర్తొస్తూ ఉంటుంది. \n',general
'గోదారి.. అందునా నేను పుట్టి పెరిగిన దిగువ గోదారి ప్రాంతపు కథలు. రాసిందేమో తన ఒంట్లో రక్తానికి బదులుగా గోదారి ప్రవహిస్తోందేమోనని అందరూ సందేహించే వంశీ.. మరి, మార్కెట్లోకి వచ్చిన వెంటనే పుస్తకాన్ని సొంతం చేసుకుని చదవకపోతే ఎలా? మొత్తం యాభై ఒక్క కథలున్న\'మా దిగువ గోదారి కథలు\' సంకలనం, దిగువ గోదారి గ్రామాలతో పాటు, అక్కడి భాషా సంస్కృతులని, ప్రజల మనస్తత్వాలనీ సాదృశంగా కళ్ళముందు ఉంచుతుంది. కళాప్రపూర్ణ బాపూ తన మనసుని వేళ్ళ కొసల్లోకి తీసుకొచ్చి చిత్రించిన బొమ్మలు పాఠకులని కథాస్థలానికి, కథకాలానికీ అదాటున తీసుకుపోతాయి.\n\n\"ఏవుంటాయ్ మీ వంశీ కథల్లో.. తిండిగోలా, సెక్సు గొడవలూ తప్పితే?\" ...\'మా పసలపూడి కథలు\' పుస్తకం విడుదలైన కొత్తలో వంశీని ఏమాత్రమూ ఇష్టపడని ఓ గోదారేతర మిత్రుడి వ్యాఖ్య ఇది. \"అవి రెండూ కూడా ప్రాధమిక అవసరాలే. వాటిలో ఏ ఒక్కటి లేకపోయినా, మనిషి మనుగడకి అర్ధం ఉండదు\" అన్నాన్నేను. గోదావరి ప్రాంత ప్రజల, ముఖ్యంగా ఉభయ గోదావరి జిల్లాల ప్రజల ఆహారపు అలవాట్లు మిగిలిన వాళ్ళ కన్నా ఏవిధంగా ప్రత్యేకమో వివరించి చెప్పాను. అలాగే \"క్రైమ్ రికార్డుల ప్రకారం, దేశంలోని చాలా రాష్ట్రాల్లో జరుగుతున్నహత్యల్లో అధిక శాతం హత్యలకి కారణం వివాహేతర సంబంధాలే,\" అని పోలీసు శాఖలో పనిచేసే ఒక మిత్రుడు చెప్పిన సంగతినీ ఉదహరించాను.\n\nవంశీ తనదైన శైలిలో చెప్పిన ఈ దిగువ గోదారి కథల్లో అధిక శాతం జీవిత చిత్రణలే. \'మా పసలపూడి కథలు\' ని కేవలం ఒక కథకుడిగా మాత్రమే చెప్పిన వంశీ, ఈ కథలని మాత్రం రచయితతో పాటుగా దర్శకుడిగానూ చెప్పినట్టుగా అనిపించింది. కొన్ని కథ, కథనాల్లో శృతి మించిన నాటకీయత, సినిమాటిక్ ముగింపులు ఇందుకు కారణం. తన పుట్టిన రోజుతో సహా ఇప్పటివరకూ ఎవరికీ చెప్పకుండా ఉంచిన అనేక వ్యక్తిగత విషయాలని ఈ పుస్తకంలో పంచుకున్నారు వంశీ. తన భార్యా పిల్లల గురించి, దర్శకుడిగా ఉచ్ఛ స్థితిలో ఉండగా ఓ నాయికతో జరిగిన ప్రేమ వ్యవహారాన్ని గురించీ, కొన్ని సినిమాల్లో పాత్రలకి ఉపయోగించిన ఊతపదాలు, ఆహార్యాల పుట్టుక గురించీ కథల మధ్యలో సందర్భానుసారంగా చెప్పారు. ఈ కథకుడు సినిమా దర్శకుడు కూడా అనే విషయాన్ని పదే పదే గుర్తుచేశాయివి.\n\nఇవి అలవోకగా రాసిన కథలు కాదు. ధవళేశ్వరానికి దిగువున ఉన్న గోదావరి పరీవాహక గ్రామాలనీ, లంకలనీ రకరకాల ప్రయాణ సాధనాల్లో తిరిగి అక్కడి ప్రజలు చెప్పుకునే కథల్ని విని వాటికి కొంత కల్పన జోడించి రాసినవి. \"నేటివిటీని నరనరాల్లోకి ఎక్కించుకున్న సాదాసీదా మనిషిని నేను. అందుకే నా కథల్నీ, కేరక్టర్లనీ, వాళ్ళ కేరక్టరైజేషన్లనీ అందరికీ పరిచయం చేయాలని నా తాపత్రయం. అందులో భాగంగానే ఇంటిపేర్లు, వర్ణాలు, వృత్తులూ అప్పుడప్పుడూ తడుముతా వుంటాను. కులాలతో విలాసంగా చేతులు కలిపే వ్యక్తులకి నా కథలు కిడ్నీల్లో రాళ్ళలా ఇబ్బంది కలిగిస్తే క్షమించమని అడుగుతున్నాను వార్ని,\" అన్న వివరణ సాక్షిగా గ్రామసీమల వర్ణ వ్యవస్థనీ, కొండొకచో అందులోని అవ్యవస్థనీ తన కథల్లో చిత్రించారు.\n\nసినిమాలకి మల్లేనే తన కథలకీ పేరు పెట్టడం ద్వారానే సగం ఆసక్తిని రేకెత్తించగల ఆలోచనా శక్తి వంశీ సొంతం. \'ఏటిగట్టుమీద చీకటి పడింది - ఆ అమ్మాయింకా రాలేదు\' (ఈ కథకి బాపూ గీసిన బొమ్మని సంకలనానికి ముఖచిత్రంగా కూడా వాడారు), \'ఇప్పుడే వస్తానంది శకుంతల,\' \'గోవిందుగాడి మరణం - దానికో ఫ్లాష్ బాక్,\' \'దివాణంలోకి కొత్త కోడలొచ్చింది,\' \'నాగరాజు రాత్రి మా యింటికొచ్చాడు,\' \'తొందరగా వచ్చెయ్యండేం.. ఇక్కడ ఒంటరిగా ఉన్నాను\' లాంటి శీర్షికలు ఇవ్వడం వంశీకి మాత్రమే సాధ్యం. వర్ణనల మీద ఎక్కువ మక్కువ చూపించే వంశీ అలవాటు ఈ కథల్లోనూ కొనసాగింది. కాకపొతే ఒక్కోసారి ఈ వర్ణనల మోతాదు అసలు కథను మింగేయడమూ జరిగింది. \'దివాణంలోకి కొత్త కోడలొచ్చింది,\' కథ ఇందుకు ఉదాహరణ.\n\nమరు జన్మంటూ ఉంటే గోదారొడ్డునే పుట్టాలన్నది ఎప్పటినుంచో నాకున్న కోరిక. ఈ సంకలనంలో దివాణాలని బ్యాక్డ్రాప్ గా తీసుకుని వంశీ రాసిన కథలు చదివాక ఆ కోరిక \'గోదారొడ్డున ఉన్న దివాణంలో పుట్టాలి\' గా మారింది. కానైతే అప్పటికి ఈ దివాణాల రూపు రేఖలు ఎలా ఉంటాయో మరి. నా మిత్రుడి ఫిర్యాదు దగ్గరికి వస్తే, ఈ కథల్లోనూ గోదారి ప్రాంతపు, ముఖ్యంగా దిగువగోదారికే ప్రత్యేకమైన, వంటకాలెన్నింటినో పరిచయం చేశారు. పనసాకులతో చేసే పొట్టిక్కలు, పప్పుచారు, లంకల్లో మాత్రమే దొరికే వేరు పనసపళ్ళు, ఆత్రేయపురం పూతరేకులు, తాపేశ్వరం కాజాలు, కోడిగుడ్డు పెసరట్టు, రొయ్యల గారెలు, గుడ్డిపీతల పులుసు, పచ్చిరెయ్యలూ-చింతచిగురు, ఉప్పు చేపల వేపుడు, వేటమాంసం పులుసు, కోడిమాంసం ఇగురు... ఒకటా రెండా.. ఇప్పటికే కొన్ని రుచులు అంతరించిపోతున్నాయ్.\n\nవివాహేతర సంబంధాలు, వేశ్యావృత్తి నేపధ్యంలో సాగే కథలూ ఉన్నాయి. \"సినిమా ఫీల్డ్ లో ఇదంతా మామూలే\" అంటూ అక్కడి తెరచాటు వ్యవహారాలనీ కథావస్తువులు చేశారు వంశీ. చలం \'మైదానం\' కి కొనసాగింపుగా అనిపించే \'సూరి కామేశ్వరరావు వ్రాలు\' కథలో నాయిక పేరు కూడా రాజేశ్వరే! \'అలాటిదా మడిసి\' కథలో మంగ, \'ఇప్పుడే వస్తానంది శకుంతల\' కథలో శకుంతల, \'బేబీ.. ఓ మాసిపోని జ్ఞాపకం\' కథలో బేబీ పురాతన వృత్తిలో ఉన్నవాళ్ళే కాగా, \'వెన్నెల నీడలో వాసంతి\' కథలో వాసంతి, \'చివరి కాన్క\' కథలో కృష్ణలీల ఆ వృత్తిలోకి లాగబడ్డ వాళ్ళు. కొన్ని కథలకి ఓ.హెన్రీ తరహా మెరుపు ముగింపు నిచ్చి ఆశ్చర్య పరిచిన వంశీ, మరికొన్ని కథలని ఆసాంతమూ ఆసక్తిగా నడిపించినప్పటికీ ముగింపు తేల్చేసి నిరాశ పరిచాడు. కథనం ఉత్కంఠభరితంగా సాగిపోతున్నప్పుడు మధ్యలో వచ్చి పడే వర్ణనలు విసిగిస్తాయ్ ఒక్కోసారి. అయితే రెండో సారి కథని చదివేటప్పుడు ఈ వర్ణనలని ఆస్వాదించగలం.\n\nప్రత్యేకంగా చెప్పాల్సింది బాపూ గీసిన బొమ్మల గురించి. ప్రతి కథా చదవడానికి ముందు, చదివిన తర్వాత బొమ్మని పరీక్షగా చూడడం ద్వారా, బాపూ ఎంతగా కథలో లీనమై బొమ్మ గీశారో అర్ధం చేసుకోగలం. ఒక్క మాటలో చెప్పాలంటే రచయిత హృదయాన్ని తన కుంచెతో ఆవిష్కరించారు బాపూ. \'పోతాబత్తుల నీలమ్మ,\' \'దొమ్మరిసాని,\' \'సత్యభామ ఎవరనుకుంటున్నారు!,\' \'బనేలురెడ్డిది బళెస్టోరీ,\' \'దొంగశ్రీను,\' \'సోమయాజులుగారి సెంటర్,\'వై. సావిత్రి ఫర్ సేల్\' కథలకి వేసిన బొమ్మలని చూసి తీరాల్సిందే. మొత్తం 519 పేజీలున్న ఈ పుస్తకంలో ప్రతి పేజీనీ ఎంతో కళాత్మకంగా తీర్చి దిద్దారు. కంటికింపుగా ఉన్న ప్రింటింగ్ లో అచ్చుతప్పులు తక్కువే. ముందుమాట రాసిన బి.వి.ఎస్. రామారావు ప్రతి ఒక్క కథనీ తనదైన శైలిలో పరామర్శించారు.\n\n\"...నా గతాన్నీ, జ్ఞాపకాల్నీ, బాధల్నీ, గాధల్నీ, ఇష్టాల్నీ, అయిష్టాల్నీ, అనుభూతుల్నీచేర్చే ప్రయత్నం చేసిన నేను, నాకిష్టమైన గోదావరిని ఆవిష్కరించే చిన్న ప్రయత్నం చేసిన నేను, ఇంక చెప్పడానికి నాదగ్గరింకే జ్ఞాపకం లేదని మనవి చేస్తున్నాను. ఇంకా ఏవన్నా, ఎప్పుడన్నా అడుగూ బొడుగూ గుర్తొస్తే కల్పించగలిగే శక్తి ఈశ్వరుడు నాకు ప్రసాదిస్తే రాసే ప్రయత్నం చేస్తానేమో...\" అంటూ వంశీ రాసిన చివరిమాట కలుక్కుమనిపించింది. ఇలియాస్ ఇండియా బుక్స్ ప్రచురించిన రంగుల పేజీల \'మా దిగువ గోదారి కథలు\' సంకలనం విశాలాంధ్రతో పాటు అన్ని పుస్తకాల షాపుల్లోనూ, ఏవీకెఎఫ్ లోనూ లభిస్తోంది.వెల రూ. 475. పుస్తకం చదవడం పూర్తి చేసి పక్కన పెట్టగానే ఒక్కసారి ఆ ఊళ్ళన్నీ తిరిగి రావాలనిపిస్తుంది. \n',general
'ఆంధ్ర ప్రదేశ్‌ కాంగ్రెస్‌లోనూ ప్రభుత్వంలోనూ అనిశ్చితి తొలగిపోయేది కాదని ఈ వారం పరిణామాలు విదితం చేశాయి. ముఖ్యమంత్రి రోశయ్య ఢిల్లీ యాత్రలో ఈసారైనా మంత్రివర్గ విస్తరణ ప్రస్తావనకు వస్తుందని ఎదురు చూసిన ఆశావహులకు నిరాశే మిగిలింది. జగన్‌ శిబిరంతో విభేదాలు, రాష్ట్ర భవిష్యత్తు స్పష్టం కాకుండా విస్తరణ చేసే సాహసం అధిష్టానం చేయలేదన్న భావన బలపడింది. ఏ మార్పు చేస్తే ఎవరు కోపగిస్తారోనన్న భయం తప్ప ఇందుకు మరో కారణం లేదు. విస్తరణకు అధిష్టానం అనుమతి రాలేదనుకున్నా తన పరిధిలోని నామినేటెడ్‌ పదవులను కూడా రోశయ్య భర్తీ చేయకపోవడానికి కారణం కూడా ఇదే నన్నది స్పష్టం. ఆఖరుకు సామాజిక న్యాయంతో ముడిపడిన మహిళా కమిషన్‌, ఎస్‌సి ఎస్‌టి కమిషన్‌ వంటివాటికైనా చైర్మన్లను నియమించాలంటూ బి.వి.రాఘవులు లేఖ రాసినా స్పందన లేదు.\nఈ లోగా అంతర్గత కలహాలు మాత్రం ముదురుతున్నాయి. నెల్లూరు జిల్లాలో జగన్‌ ఓదార్పు యాత్ర సందర్భంలో కాంగ్రెస్‌ గ్రూపులు తీవ్రస్థాయిలోనే ఘర్షణ పడ్డాయి. జిల్లాలో యాత్రను త్వరగా ముగించాలన్న సూచనలు కూడా వస్తున్నాయి. ఈ లోగా రోశయ్య మంత్రివర్గానికి సంబంధించి గుంటూరు ఎంపి రాయపాటి సాంబశివరావు చేసిన వ్యాఖ్యలు తర్వాత వాటిని సరిదిద్దుకుంటూ రాసిన లేఖ మరో దుమారానికి దారి తీశాయి. జగన్‌ ఒక్కసారిగా 1100 రెట్లు ఎక్కువ ఆదాయం పన్ను చెల్లించడంపై వచ్చిన ప్రశ్నలకు, విమర్శలకు ఆ శిబిరం ఎదురుదాడి మాత్రమే సమాధానమైంది.\n\nఆస్తుల అమ్మకం(క్యాపిటల్‌ గెయిన్స్‌) వల్ల వచ్చిన ఆదాయాన్ని కూడా కలపడం వల్లనే ఎక్కువ పన్ను చెల్లించాడని వారంటున్నారు. అసలు ఈ క్యాపిటల్‌ ఎక్కడనుంచి వచ్చిందో చెప్పరు. అధిష్టానం ఉద్దేశ పూర్వకంగానే ఈ చర్చకు అవకాశమిచ్చిందని కూడా జగన్‌ వర్గం ఆరోపణగా వుంది. ఎల్లో మీడియా కుట్రగా దీన్ని చూపిస్తున్న జగన్‌ శిబిరం ఇప్పుడు దాంట్టో టీవీ9 ఛానెల్‌ను కూడా చేర్చడం కొత్త పరిణామం. ఏది ఏమైనా వైఎస్‌ కుటుంబం అనతి కాలంలోనే ఆర్థిక సామ్రాజ్యం నిర్మించుకున్న తీరును ఎవరూ విస్మరించజాలరు. దానిపై విమర్శలకు జవాబు చెప్పకా తప్పదు. ఈ శిబిరానికి చెందిన చెవిరెడ్డి భాస్కరరెడ్డికి కూడా సంజాయిషీ నోటీసు ఇచ్చిన పిసిసి చర్యను, జగన్‌ను 15 సూత్రాల కమిటీలో నియమిస్తూ కేంద్రం తీసుకున్న నిర్ణయాన్ని కలిపి చూస్తే అధికార పక్షం అనిశ్చితి మరింతగా తేటతెల్లమవుతుంది.\nఈ వారంలో అనేక సమస్యలు రోశయ్య ప్రభుత్వాన్ని తీవ్రమైన ఇరకాటంలోకి నెట్టాయి. అందులోనూ సూక్ష్మ రుణ సంస్థల రాక్షసాలకు స్పందించని రాష్ట్ర ప్రభుత్వ నిర్లక్ష్యం నిశిత విమర్శలకు గురైంది. ఆఖరుకు అర్డినెన్సు తెచ్చినా అది అరకొరగా వుండటంతో ఆగ్రహం పెల్లుబికింది. కీలకమైన అధిక వడ్డీ సమస్యను అంటుకోకుండా ఆర్దినెన్సు వల్ల ప్రయోజనమేమిటని అందరూ ప్రశ్నిస్తుంటే అది రిజర్వు బ్యాంకుపై నెట్టి తప్పుకోవడానికి ప్రయత్నించింది.\n\nఅయితే ఆర్‌బిఐ గవర్నర్‌ డువ్వూరి సుబ్బారావు ఇది పూర్తిగా రాష్ట్ర ప్రభుత్వానికి సంబంధించిందేనని, దీనిపై జులైలోనే తాము తాఖీదు పంపించామని వెల్లడించడంతో ఆ సమర్థన తేలిపోయింది. ఉద్యోగ వర్గాల న్యాయమైన కోర్కెలను కూడా ఆమోదించకపోవడంతో వారు సమైక్యంగా ఉద్యమ బాట పట్టనున్నట్టు ప్రకటించారు. సిపిఎం ఆద్వర్యంలో రాష్ట్ర వ్యాపితంగా ప్రజాసమస్యలపై జరిగిన నిరాహారదీక్షలు మంచి ప్రభావం చూపించడమే గాక పరిష్కారాల దిశలో ముందంజ వేశాయి.ఉత్తరాంధ్రలో సీనియర్‌ మంత్రులు ఆరోపణల వూబిలో చిక్కుకుపోతున్నారు. ధర్మాన ప్రసాదరావు, బొత్స సత్యనారాయణ ఆ జాబితాలో ముఖ్యులు. అయితే ఈ వారం బొత్స తనపై విచారణకు తెలుగు దేశం నాయకులనే నియమించవలసిందిగా చంద్రబాబుకు లేఖ రాయడం ద్వారా కొత్త అస్త్రం సంధించారు. ఇది చవకబారు ఎత్తుగడ అని తెలుగు దేశం నాయకులు కొట్టివేయడమే కాక రాజీనామా చేసి విచారణనెదుర్కోవలసిందిగా సూచించారు. అదెలాగూ జరిగేది కాదని అందరికీ తెలుసు. ఏది ఏమైనా సమస్యలపై అఖిల పక్షాల కదలిక, అన్ని పార్టీలూ కలసి ప్రజాసమస్యలపై ఒత్తిడి తేవడం ఆహ్వానించదగిన పరిణామం.\nప్రజా ఫ్రంట్‌ ప్రతిధ్వనులు\nగత వారం \'ప్రయోజనాల ఘర్షణకు ప్రతిబింబం\' అన్న శీర్షికతో గద్దర్‌ తెలంగాణా ప్రజా ఫ్రంట్‌ ప్రారంభ ఘట్టాన్ని పరామర్శించుకున్నాం. అయితే ఆ ప్రారంభ సభ ఆఖరి ఘట్టంలో వేదికపైనే విభేదాలు తీవ్రంగా వ్యక్తమైనాయి. ముఖ్యంగా ఎన్నికలలో పాల్గొనాలా వద్దా అన్న దానిపై భిన్నాభిప్రాయాలు భగ్గుమన్నాయి. ఎన్నికలతో సంబంధం లేని ఉద్యమ రాజకీయాల గురించే మాట్లాడ్డం విభజనవాద నేపథ్యంలో నిలిచేది కాదని అందరికీ తెలుసు. అలాంటప్పుడు దానిపై దాగుడు మూతలెందుకుని కొందరు నిలదీయడం, వాకౌట్‌ చేయడం కానవచ్చింది. ఈ లోగా వరవరరావు ఎన్నికలలో పాల్గొనే ప్రసక్తి లేదని అన్నట్టు పత్రికలలో వచ్చింది. గద్దర్‌ మావోయిస్టు నేపథ్యం రీత్యా ఇదేమంత ఆశ్చర్యం కలిగించదు. గాని పాలక పక్షాల విభజన పాచికలలో ఈ \'విప్లవ\' భావాలకేమి చోటుంటుందన్నది ప్రశ్న. మరోవైపున టిఆర్‌ఎస్‌, టిపిఎఫ్‌ల మధ్య కనిపించని ఘర్షణ బహిరంగ రూపంలోనే సాగుతున్నది. ఉభయులూ పల్లె బాట చేపట్టడంతో పాటు డిసెంబరు 9న సభలు జరపనున్నట్టు ప్రకటించారు. కెసిఆర్‌పై విమర్శలు కూడా చేస్తున్నారు.\n\nకాంగ్రెస్‌ కూడా మృతుల కుటుంబాలకు సహాయం పేరిట తెలంగాణా జిల్లాలలో సభలు నిర్వహించి తన ప్రయోజనాలు కాపాడుకునే ప్రయత్నం పెంచింది. తెలుగుదేశం తెలంగాణా నాయకత్వం సోనియా ఇంటిముందు ధర్నా కార్యక్రమం ప్రకటించింది. మొత్తంపైన తెలంగాణా పేరుమీద సాగే రాజకీయంలో సరికొత్త వైరుధ్యాలు తీవ్రమవనున్నతీరుకు ఇవన్నీ అద్దం పడుతున్నాయి.\nచే స్పూర్తికి కళంకం\nరచయిత దర్శకుడు పోసాని కృష్ణమురళి దుశ్శాసన పేరుతో తీసే చిత్రంలో విశ్వ విఖ్యాత విప్లవకారుడైన చే గువేరా ఆహార్యాన్ని కించపర్చడంపై తీవ్ర నిరసన వ్యక్తమైంది. యువజన విద్యార్థి సంఘాలు చే అభిమానులు తీవ్ర ఆగ్రహం వ్యక్తం చేశారు. ఈ రచయిత కూడా పాల్గొన్న ఒక టీవీ చర్చకు హాజరైన పోసాని చేగువేరా గెటప్‌ను మారుస్తానని హామీ నిచ్చారు. అయితే ఈ విధంగా విప్లవ కారులు మహనీయుల స్మృతిని, స్పూర్తిని కించపర్చే ఆలోచనలు, ప్రయత్నాలు సహించరానివన్న భావన అందరిలోనూ వ్యక్తమైంది. పోసాని ఇచ్చిన మాట ప్రకారం వ్యవహరిస్తారని ఆశించాలి.\nనీతులు వల్లిస్తున్న బిజెపి నేతలు\nకర్ణాటకలో రెండవ సారి బలపరీక్ష ప్రహసనం అయిందనిపించుకున్న బిజెపి నాయకులు అక్కడికదే ఘన కార్యమైనట్టు అదే పనిగా నీతులు వల్లిస్తున్నారు. 14వ తేదీన ప్రభుత్వానికి అనుకూలంగా 106 మంది ఎంఎల్‌ఎలు ఓటు వేసినంత మాత్రాన అత్యంత జుగుప్సాకరమైన యెడ్యూరప్ప ప్రభుత్వ వ్యవహారాలన్నీ మటుమాయమై పోవు. పైగా 18వ తేదీన హైకోర్టు అనర్హత సమస్యపై తుది తీర్పు ఇచ్చే వరకూ ఈ విజయం శాశ్వతమనీ అనుకోవడానికి లేదు. ఇది పూర్తిగా తమ స్వయం కృతాపరాధమన్న మాట మరుగుపరిచి కేవలం గవర్నర్‌నో, కాంగ్రెస్‌నో విమర్శించి ప్రయోజనం లేదు. కొన్ని మాసాల కిందట గాలి జనార్దనరెడ్డి తాకిడికి తట్టుకోలేక కన్నీరు పెట్టుకున్న యెడ్యూరప్ప ఇప్పుడు పరమ నిరంకుశుడిగా వ్యవహరించారు. బలపరీక్ష శాసనసభా వేదికపై జరగవలసి వుండగా అసమ్మతి తెల్పిన వారిపై ముందస్తుగా అనర్హత వేటు వేశారు. ఇది ప్రజాస్వామ్యం సూత్రాలకే విరుద్ధం. 10వ షెడ్యూలు కింద వారు రాసిన లేఖను బట్టి ఈ చర్య తీసుకున్నామని చెబుతున్న స్పీకర్‌ బొపయ్య కనీసం సంజాయిషీ లేఖైనా పంపించి సమాధానం తీసుకోలేదు. వ్యతిరేకిస్తారనుకున్న వారిని సభలోకి రాకుండా చేసిన తర్వాత బలపరీక్ష అన్న దానికి అర్థం లేదు.\n\nసాయుధ పోలీసుల పహారాలో సభ్యులతో మమ అనిపించి మహత్తర విజయంగా చిత్రించుకున్నారు. ఈ నిర్వాకాలతో గవర్నర్‌ జోక్యానికి తాముగా వీలు కల్పించి ఆ పైన కుట్ర అని గగ్గోలు పెట్టారు. ఇంతకూ కాంగ్రెస్‌ కుట్ర అనాలంటే అదే జనార్థనరెడ్డి ఆంధ్ర ప్రదేశ్‌లో కాంగ్రెస్‌ ముఖ్యనేతకు అనుంగుసహచరుడు, అండదండగా నిలిచిన వ్యక్తి శక్తి. రాష్ట్రాల రాజకీయ విధేయతల రేఖలను దాటి విస్తరించిన ఈ ధన బలం ప్రస్తుత ప్రజాస్వామ్య మేడిపండు రూపానికి నిదర్శనం. ఇప్పుడు అడ్డం తిరిగిన సభ్యులు గతంలో కాంగ్రెస్‌నుంచి రాబట్టి పదవుల ఆశజూపి రాజీనామా చేయించి బిజెపి టికెట్లు ఇచ్చి గెలిపించుకున్నవారే. గవర్నర్‌పై చిందులు తొక్కుతూనే ఆయన ఆదేశానుసారం మలి పరీక్షకు సిద్దం కావడంలోని మర్మం అనర్హత వేటుపై న్యాయస్థానం తీర్పు వచ్చేలోగానే మరోసారి తంతు పూర్తి చేసుకుందామన్న వ్యూహమే. ఈ విషయంలో జెడి(యస్‌) నాయకులు కుమారస్వామి అనవసరంగా హడావుడి పడ్డారన్న అభిప్రాయం కూడా వుంది.పెద్దపార్టీగా వున్న కాంగ్రెస్‌ ఆశీస్సులు లేకుండా కుమారస్వామి చేయగలిగిందీ వుండదు. అసలు కోర్టు తీర్పు ఎలా వస్తుందో కూడా చెప్పడానికి లేదు. దీనిపై గతంలో రకరకాల తీర్పులున్నాయి. బిజెపిలో నెలకొన్న కుమ్ములాటలు ఇవన్నీ చూసినప్పుడు అస్థిరత దాన్ని వెన్నాడుతూనే వుంటుంది. దక్షిణ భారత దేశంలో మొదటి బిజెపి ప్రభుత్వం రావడం లౌకిక శక్తులు హర్షించిన పరిణామమేమీ కాదు. దాని మతతత్వ రాజకీయాల వల్ల కలిగిన ప్రమాదమూ తక్కువ కాదు ప్రజాస్వామ్య సూత్రాలు పరిపాలనా వ్యవస్థలు ఇంత ప్రహసన ప్రాయంగా మారిపోవడం అరిష్టదాయకం.\nసుప్రీం కోర్టుకు హిందూ మహాసభ!\nఅయోధ్య వివాదానికి సంబంధించి హిందూ మహాసభ సుప్రీం కోర్టులో అప్పీలు చేసింది. హిందూత్వ శక్తులకు ఆనందం కలిగించిన తీర్పుపై సున్నీ వక్ఫ్‌ బోర్డు గాక హిందూ మహాసభ అప్పీలు చేయడం ఆశ్చర్యం అనిపించవచ్చు గాని నిజానికి ఇలాటి ఎత్తుగడలు సంఘ పరివార్‌కు కొత్తేమీకాదు. ముందు తాము అప్పీలుకు వెళ్లడం వల్ల అవతలి పక్షానికి అనుకూలంగా మధ్యంతర ఉత్తర్వులు రాకుండా అడ్డుకోవచ్చన్న కుత్సితం దీని వెనక వుంది. న్యాయ నిపుణులు, చరిత్రకారులు, విశ్లేషకుల నుంచి అయోధ్య తీర్పు అంతకంతకూ విమర్శల నెదుర్కొంటున్నది. స్థలం యాజమాన్యం ఎవరిదనే అంశాన్ని పక్కనబెట్టి అక్కడ రాముడు పుట్టాడా లేడా అన్న విశ్వాసానికి తీర్పు పెద్ద పీట వేసింది. కనుకనే విశ్వాసం తీర్పులకు అతీతం అని వీరంగం తొక్కిన హిందూత్వ కూటమికి ఈ తీర్పు అత్యంత గొప్పదిగా కనిపిస్తున్నది. అయితే ఆ మూడో ముక్క కూడా తమకు కట్టబెట్టి తప్పుకోవడం ద్వారా ముస్లింలు సామరస్య భావన ప్రదర్శించాలని సంఘీయులు శాంతి వచనాలు చెబుతున్నారు! ఇంతకూ న్యాయస్థానం వివాదాస్పద స్థలంలోనే రాముడు పుట్టాడని నిర్ధారించడం ఎలా సాధ్యమైంది? రామాయణం ప్రకారమే ఎనిమిది లక్షల ఏళ్ల కిందట పుట్టాడంటున్న రాముడి జన్మ స్థలం ఘనత వహించిన న్యాయమూర్తులెలా చెప్పగలిగారు? ఇందుగల డందు లేడను సందేహము వలదన్న దైవ భక్తి విశ్వాసాన్ని మసీదు గుమ్మటాల కిందకే ఎలా పరిమితం చేస్తారు? వేల పేజీల తీర్పును ఔపోసన పట్టిన వారికైనా అంతుపట్టని ప్రశ్నలివి. ఎఎస్‌ఐ తవ్వకాలైనా, న్యాయస్థానం పంపకాలైనా 1992 డిసెంబరులో అద్వానీ ప్రభృతుల సమక్షంలో బాబరీని కూల్చివేయడం వల్లనే సాధ్యపడ్డాయి. ఆ కూల్చివేతను కంటితుడుపుగా ప్రస్తావించి గట్టిగా ఖండించకుండా దాటేయడంలో ఏ మాత్రం న్యాయం లేదు. తీర్పు రాజకీయ ప్రధానమైన పంచాయతీ న్యాయమన్నట్టుగా మధ్యేమార్గ పరిష్కారం కోసం ఈ తీర్పునిస్తున్నామని చెబితే అప్పుడు మరోలా వుండేది. కాని విశ్వాసాలనే కొలబద్దలుగా పేర్కొన్న తర్వాత, దేవుడి దావాను ఆమోదించిన తర్వాత లౌకిక ప్రాతిపదిక కుప్పకూలింది. బీహార్‌ ఎన్నికలు ముగిసిన తర్వాత దీనిపై బిజెపి అసలైన స్పందన తెలుస్తుంది. అత్యున్నత న్యాయస్థానం అభిప్రాయం చెప్పేవరకు అక్కడ యథాతథ స్థితిని కాపాడవలసిన బాధ్యత కేంద్రంపైనా యుపి ప్రభుత్వంపైన వుంది. ఈ లోగా హిందూత్వ సంస్థలను కవ్వింపు ధోరణిలో మాట్టాడ కుండా నివారించాలి. అలాగే ముస్లిం ఛాందస వాదులు కొందరు అసహనాన్ని ప్రదర్శిస్తున్న తీరు కూడా మైనార్టీలకే ఎక్కువ నష్టం చేస్తుంది. దేశంలో మొత్తంపైన అయోధ్య వివాదం న్యాయవ్యవస్థ ద్వారా పరిష్కారం కావాలన్న భావం వ్యక్తమైంది గనక సుప్రీం తీర్పు వచ్చేవరకు వేచిచూడాలి. \n',general
'అన్నా హజారే అవినీతికి వ్యతిరేకంగా చేపట్టిన నిరాహార దీక్ష ఇటీవలి కాలంలో మరే ఉద్యమమూ కలిగించనంత ప్రభావం ప్రసరించింది. ఆయన ఏ పార్టీకి చెందిన వారు కాకపోవడం వల్ల అందరూ బలపర్చే అవకాశం ఏర్పడింది. ఆ పైన అవివేకంగా అప్రజాస్వామికంగా అరెస్టు చేసిన మన్మోహన్‌ ప్రభుత్వ చర్య కూడా అందరికీ ఆగ్రహం తెప్పించింది. కేవలం ఆయనకే గాక ప్రజాస్వామ్య హక్కులు కోరేవారందరికీ సవాలుగా అనిపించింది.మొదటి సారి దీక్ష సందర్భంలో హజారే దీక్ష హజార్‌ సవాళ్లు అని రాసిన ఈ బ్లాగు రచయిత కూడా ఈ తేడాను గమనించాడు. అయితే ప్రజాగ్రహం ప్రతిపక్షాల ఒత్తిడి కారణంగా అన్నాను వదలిపెట్టి ఆయన రామ్‌లీలా మైదానంలో దీక్ష చేసుకోవడాన్ని అనుమతించిన తర్వాతనే ఆయనపై విమర్శలు పెరగడం\nవిశేషం. అవినీతి వ్యతిరేకత అంటూ సరళీకరణ విధానాలు కార్పొరేట్‌ కాలుష్యం గురించి ప్రస్తావించకపోవడంపై వామపక్షాలు గాని విమర్శించడం గతసారి జరిగింది. అలాగే ఆయనను దీక్ష విరమించగానే మోడీని కీర్తించడం, ఈ సారి అమెరికా ఆయనకు వత్తాసుగా రావడం కూడా విమర్శలకు దారి తీశాయి. అయితే దీక్ష మొదలైన తర్వాత మన్మోహన్‌ ప్రభుత్వం దీక్షకు ముందే మొదలుపెట్టిన దాడి నిర్బంధం అన్నాను జాతీయ హీరోను చేశాయి. ఇన్నిటి తర్వాత ఆయన చుట్టూ ఏర్పడిన ఆరాధక బృందం తీరు తెన్నులు విమర్శల వర్షానికి దారి తీశాయి. అన్నా నే ఇండియా అని కీర్తించిన కిరణ్‌బేడీ మాటలను ఖండిస్తూ హిందూ సంపాదకీయమే రాసింది. స్వచ్చంద సంస్థలకే చెందిన అరుణా రారు, అరుంధతీ రారు, వంటి వారు కూడా ఈ ధోరణి మంచిది కాదని బహిరంగంగా ధ్వజమెత్తారు. ఆరెస్సెస్‌ ప్రత్యక్ష పరోక్ష పాత్ర కొన్ని విమర్శలకు కారణమైతే తన ముసాయిదా(జన లోక్‌పాల్‌)పైనే ఆగష్టు 30 లోగానే చర్చ పూర్తి కావాలని అన్నా బృందం షరతు విధించడాన్ని ప్రభుత్వ ప్రతిపక్షాలు కూడా ఆచరణ యోగ్యం కాదని చెప్పక తప్పలేదు.అఖిలపక్షంలోనూ అదే భావన వచ్చినట్టు కనిపిస్తుంది. అన్నా బృందం ముసాయిదాతో సహా అన్ని సూచనలూ చర్చించవచ్చు గాని అది పార్లమెంటులో జరగాలి. రాజకీయ పార్టీలే చొరవ తీసుకోవాలి.స్వచ్చంద సేవకులు సంస్థల పాత్ర ఎక్కడో ఒక చోట పరిమితమై పోతుంది. రాజకీయ వేత్తలు మంచివారు కాదనుకుని వ్యక్తులకు తాళాలు అప్పగిస్తే వారు చాలా ఉత్తమంగా వుంటారనడానికి భరోసా ఏమీ లేదు. కనక రాజ్యాంగ బద్దమైన ఏర్పాటును నమ్ముకోవడమే ఉత్తమం.అన్నా నిరాహారదీక్ష ఆ క్రమాన్ని వేగవంతం చేసిందనడం నిస్సందేహం.అయితే అవాస్తవికంగా వ్యవహరిస్తే మొదటికే మోసం రావచ్చు. పట్టణ మధ్య తరగతి విద్యాధికులకే పరిమితమైన తమ ఆందోళన స్వభావాన్ని కూడా వారు అర్థం చేసుకోవాలి. అన్నాకు అభినందనలు తెల్పుతూనే ఈ అంశాలను కూడా పరిశీలించాలని చెప్పవలసి వస్తున్నది.ఇందుకు సంబంధించిన మరిన్ని వివరాలు వీలు వెంట చూద్దాం.\n',general
'అడుగడుగున తొలి పలుకులు గుర్తు చేసుకో.. తడబడితే పొరబడితే తప్పు దిద్దుకో.. ఒకరినొకరు తెలుసుకుని ఒడిదుడుకులు తట్టుకుని.. మసకేయని పున్నమిలా మనికి నింపుకో...\" రెండున్నర గంటల సినిమా సారాంశాన్ని నాలుగులైన్లలో చెప్పేశారు ఆరుద్ర. బాపు గా పిలవబడే సత్తిరాజు లక్ష్మీనారాయణ, రమణ గా పిలవబడ్డ ముళ్ళపూడి వెంకటరమణ ద్వయం అందించిన అచ్చ తెలుగు సినిమాల జాబితాలో మొదటివరుసలో ఉండే సినిమా \'పెళ్లిపుస్తకం.\' పెళ్లికి అర్ధాన్నీ, పరమార్దాన్నీ ఇంత సున్నితంగా, హృద్యంగా, అందంగా, రొమాంటిగ్గా అన్నింటినీ మించి హాస్య భరితంగా చెప్పిన తెలుగు సినిమా మరొకటి లేదనడం అతిశయోక్తి కాదేమో.\n\nరావి కొండలరావు అందించిన అందించిన మూలకథని విస్తరించి స్క్రీన్ ప్లే, సంభాషణలు రాయడంతో పాటు నిర్మాణ బాధ్యతనీ వహించారు రమణ, తమ శ్రీ సీతారామా ఫిలిమ్స్ బ్యానర్ ద్వారా. ఇరవై ఏళ్ళ క్రితం విడుదలైన ఈ సినిమా రాష్ట్ర ప్రభుత్వం నుంచి \'ఉత్తమ చిత్రం\' గా నంది బహుమతి అందుకుంది. ఉత్తమ దర్శకుడిగా \'ఫిలిం ఫేర్\' అందుకున్నారు బాపు. నిజానికి ఈ సినిమాని అలనాటి ఆణిముత్యం \'మిస్సమ్మ\' కి రిమేక్ గా చెప్పొచ్చు. ఇదే విషయాన్ని ఓ సన్నివేశంలో నాయిక చేత పలికించేశారు కూడా.\n\nకథానాయకుడు కే. కృష్ణమూర్తి (రాజేంద్ర ప్రసాద్) - అందరూ కెకె అని పిలుస్తూ ఉంటారు - బాంబేలో ఆర్ట్ డైరెక్టర్ గా పనిచేస్తూ ఉంటాడు. అతనికి కొచ్చిన్ (కొచ్చి) లో టైపిస్ట్ గా పనిచేస్తున్న భామ గా పిలవబడే సత్యభామ (దివ్యవాణి) తో పెళ్లి నిశ్చయం కావడం సినిమాలో ప్రారంభ దృశ్యం. ఇద్దరికీ బాధ్యతలు ఉన్నాయి. ఆమెకి తన అక్క పెళ్లిబాకీ తీర్చడం, అతనికేమో చెల్లెలికి పెళ్లి చేయడం. పెళ్ళయ్యాక ఉద్యోగానికి అతను బాంబే, ఆమె కొచ్చి. వాళ్ళ కోసమే అన్నట్టుగా హైదరాబాద్ కి చెందిన మంగళ టెక్స్టైల్స్ ఆర్ట్ డైరెక్టర్, టైపిస్ట్ పోస్టులకి ప్రకటన ఇస్తుంది. కంపెనీ యజమాని శ్రీధర రావు (గుమ్మడి) ఒక కుటుంబానికి ఒకటే ఉద్యోగం అని కండిషన్ పెడతాడు.\n\n\nకేవలం ఉద్యోగాల కోసం, బాధ్యతలు తీర్చుకోవడం కోసం, ఒకే చోట కలిసి ఉండడం కోసం కెకె తను అవివాహితుడిననీ, భామేమో జబ్బు పడ్డ తన భర్తకి కేరళలో వైద్యం చేయిస్తూ అతని కుటుంబాన్ని పోషిస్తున్నాననీ అబద్ధాలు చెప్పి ఉద్యోగాలలో చేరతారు. ఇక మొదలవుతాయి ఇబ్బందులు. ఓకే చోట అపరిచితుల్లా పనిచేయడం. బాస్ కూతురు వసుంధర కెకె వెంట పడుతున్నా, బాస్ బావమరిది గిరి భామని ఇబ్బంది పెడుతున్నా ఇద్దరూ కూడా చూస్తూ ఊరుకోలేకా, బయట పడలేకా పడే అవస్థ వర్ణనాతీతం. ఇది చాలదన్నట్టుగా భామకేమో వసుంధరకి డేన్స్ నేర్పాల్సిన బాధ్యత, కెకె కేమో ఆమెకి ఆర్ట్ నేర్పాల్సిన బాధ్యతా వచ్చి మీద పడతాయి.\n\nవాళ్ళు కోరుకున్న డబ్బొస్తున్నా, భార్యా భర్తలిద్దరికీ కలిసి ఉండే సమయం దొరకడం లేదు. భర్త మీద భామకి చిన్నగా మొదలైన అనుమానం, ఇద్దరి మధ్యా అపార్ధాలని పెంచి, పెళ్ళైన ఆరు నెలలకే విడిపోవాలనే నిర్ణయం తీసుకునే దగ్గరికి వస్తుంది. ఇంతలోనే జరిగే బాస్ షష్టిపూర్తి వేడుకలో కెకె, భామలిద్దరూ వివాహ బంధానికి అసలైన అర్ధం ఏమిటో తెలుసుకోడంతో పాటు, ఒకరినొకరు క్షమించుకుని తమని క్షమించాల్సిందిగా బాసుని కోరడం సినిమా ముగింపు. మధ్య తరగతి నేపధ్యాన్ని ఎక్కడ మిస్ చేయకుండా, ఏ పాత్రా కూడా నేల విడిచి సాము చేయని విధంగా సినిమాని తీర్చి దిద్దారు బాపూ రమణలు.\n\n\nరాజేంద్రప్రసాద్-దివ్యవాణి పోటీపడి నటించారు. అసలు దివ్యవాణి ఈ సినిమాలో కనిపించినంత అందంగా అసలే సినిమాలోనూ కనిపించలేదు. నేనీ సినిమా పదే పదే చూడడానికి ముఖ్య కారణాలలో ఒకటి దివ్యవాణి. పెద్దగా మేకప్ ఏమీ లేకుండానే, మామూలు వాయిల్, నేత చీరల్లోనే ఎంతో అందంగా అచ్చమైన బాపు బొమ్మలా కనిపిస్తుంది. సహాయ పాత్రలు వేసిన వాళ్ళలో శ్రీధర రావుగా గుమ్మడి, వసుంధరగా సింధూజ, గిరి గా శుభలేక సుధాకర్ గుర్తుండిపోయే నటన ప్రదర్శించారు. ఒకటి రెండు సన్నివేశాల్లో నాటకీయత కొంచం శృతి మించినట్టుగా అనిపించినా, మొత్తం మీద చూసినప్పుడు సినిమా అంతా నేల మీదే నడిచింది.\n\nమిగిలిన సినిమాల కన్నా ముళ్ళపూడి ఈ సినిమాకి రాసిన సంభాషణల్లో నాటకీయత తక్కువగా ఉంది, సహజత్వం ఎక్కువగా ఉందనిపిస్తుంది. \"పెళ్లికి పునాది నమ్మకం, గౌరవం..\" \"నవ్వొచ్చినప్పుడు ఎవడైనా నవ్వుతాడు. ఏడుపొచ్చినప్పుడు నవ్వే వాడే హీరో..\" \"అసూయ అసలైన ప్రేమకి ధర్మా మీటరు..\" \"నమ్మకం లేని చోట నారాయణా అన్నా బూతులాగే వినిపిస్తుంది...\" లాంటి జీవిత సత్యాలు ఎన్నో. నవ్విస్తూనే ఆలోచింపజేసే సంభాషణలు. గుమ్మడి \'నేనూ..\' అంటూ తాపీగా డైలాగు మొదలు పెట్టడం, దివ్యవాణి ముద్దుగా ముద్దుగా సంభాషణలు పలకడం ఇలా ప్రతి పాత్రకీ ఒక మేనరిజం ఉంటుంది. బాబాయ్ వేషం వేసిన రావి కొండల రావు, గుమ్మడి మాట్లాడినప్పుడల్లా బధిరుల వార్తల్లా వెనకనుంచి సైగలు చేయడం మంచి కామెడీ.\n\n\nపాటల విషయానికి వస్తే, ఆరుద్ర సాహిత్యానికి మహదేవన్ సంగీతం. \"శ్రీరస్తూ... శుభమస్తూ..\" పాట ఇవాల్టికీ పెళ్లి వీడియోల్లో వినిపిస్తూనే ఉంటుంది. శైలజ పాడిన నారాయణ తీర్ధ తరంగం \'కృష్ణం కలయసఖి సుందరం\' పాట, చిత్రీకరణ కూడా నాకు ప్రత్యేకమైన ఇష్టం. ఇక, \'సరికొత్త చీర ఊహించినాను\' పాట వింటుంటే \'చుట్టూ చెంగావి చీర..\' గుర్తు రాక మానదు. సుశీల సోలో \'హాయి హాయి శ్రీరంగ శాయి..\' లాలిపాట బాణీలో సాగగా, \'అమ్ముకుట్టీ అమ్ముకుట్టీ.. \' \'పపపప పప పప్పు దప్పళం\' సరదాగా వినిపిస్తాయి. చిత్రీకరణ మరీ హడావిడి గా కాకుండా కంటికింపుగా ఉంటుది.\n\nఇద్దరు రచయితలు - బి.వి.ఎస్. రామారావు, శ్రీరమణ -- ఈ సినిమాకి తెర వెనుక పనిచేశారు. ఆర్కే రాజు ఫొటోగ్రఫి, అనిల్ మల్నాడ్ ఎడిటింగ్ లని ప్రత్యేకంగా చెప్పుకోవాలి. సినిమాకి ఎంతవరకూ అవసరమో, అంతవరకూ తూకం వేసినట్టుగా సరిగ్గా చేశారు ఇద్దరూ. ఎక్కడా ఒక్క అనవసర దృశ్యం కానీ, ఏ ఒక్క దృశ్యమూ నిడివి పెరిగినట్టుగాకానీ అనిపించవు. బడ్జెట్ కంట్రోల్ ఎలా చేశారో బాపూ రాసింది చదివినప్పుడు భలే ఆశ్చర్యం వేసింది. మొత్తం మీద, ఎన్నిసార్లు చూసినా ఏమాత్రమూ బోర్ కొత్తని సినిమా ఈ \'పెళ్లిపుస్తకం.\'\n',general
'మార్క్సిస్టు పార్టీ ప్రధాన కార్యదర్శి ప్రకాశ్‌ కరత్‌ లండన్‌లో చేసిన ప్రసంగాన్ని వక్రంగా నివేదించడమే గాక దాని ఆధారంగా రెచ్చిపోయి విషం కక్కడంలో కొన్ని పత్రికలు,మీడియా సంస్థలు పోటీ పడ్డాయి. అవగాహన చేసుకోవడానికి అరక్షణమైనా యత్నించకుండా అవహేళన చేయడానికి అధ్వాన వ్యాఖ్యలతో అల్పానందం ప్రదర్శించడానికి మహా విజ్ఞులైన సదరు సంపాదకీయ రచయితలు చూపించిన ఆరాటం అన్యులకు అసాధ్యమైన పని!\nకరత్‌ ప్రసంగంలోని కీలకమైన రెండు అంశాలను మళ్లీ చెప్పుకుంటే- భారత దేశంలో సిద్ధాంత పరంగానూ ఆచరణ\nరీత్యానూ వర్గ వ్యవస్థ అనేక దొంతరలతో ప్రభావితమై కలగలసిపోయి వ్యత్యాసాలతో వివక్షతలు అణచివేతలతో ప్రభావితమైంది. ఇవి భారతీయ సమాజానికి మాత్రమే ప్రత్యేకం. కులం ఇందుకొక ఉదాహరణ. భారత కమ్యూనిస్టు ఉద్యమ ప్రధాన బలం 1940లలో బెంగాల్‌లో సాగిన తెభాగ, కేరళలో పున్నప్రా వారులర్‌, త్రిపుర, తెలంగాణా వంటి చోట్ల భూస్వామ్య వ్యవస్థకు సామ్రాజ్యవాద వ్యవస్థకు వ్యతిరేకంగా సమ్మిళిత రూపంలో సాగిన ప్రజా ప్రభంజనాల ప్రభావమే ఇప్పటికీ ఈ దేశంలో కమ్యూనిస్టు ఉద్యమానికి జీవగర్రగా వుంది. మూడో విషయం - సరళీకరణ ప్రపంచీకరణ ఆర్థిక విధానాల ప్రభావాన్ని అర్థం చేసుకుని పురోగమించడానికి మరింత అధ్యయనం అవసరమవుతుంది. ఎందుకంటే వామపక్షాలు మాత్రమే ఈ విధానాలకు ప్రత్యామ్నాయం చూపగలుగుతున్నాయి.\n\nలండన్‌ నుంచి వచ్చిన వార్తా కథనాలు మొదట దీన్ని తప్పుగా చిత్రిస్తే ఆయా పత్రికలు ఛానెళ్లు తమ తమ శక్తికొద్ది దానికి రంగులద్దాయి. ఒక కామ్రేడ్‌ ఆత్మావలోకనం అంటూ ఆంధ్రజ్యోతి మొదటి పేజీలో బాక్సు కట్టి లీడ్‌ రాసింది. లోపల కూడా స్వకీయ వ్యాఖ్యానం సుదీర్ఘంగా రాసిన తర్వాత కరత్‌ ప్రసంగ భాగాన్ని ఇచ్చింది. అవన్నీ అక్కర్లేని ఆ పత్రిక కార్టూనిస్టు మరుసటి రోజున కమ్యూనిస్టులు పనిచేసేదే కులాన్నిబట్టి కదా అని చౌకబారు హాస్యం కురిపించి మురిసిపోయారు. తన ప్రయాణం ఎక్కడ మొదలై అక్కడకు చేరిందో కాస్తయినా గుర్తుంటే ఈ వెకిలి గీతలకు సిద్ధమయ్యేవాడు కాదు. శతవత్సరాలకు చేరువలో వున్న ప్రవృద్ధ కమ్యూనిస్టు పరకాల పట్టాభిరామారావు ఒక్కరోజైన ఆలస్యం కాకూడదని చరిత్ర తెలియని కరత్‌ అని లేఖాస్త్రం సంధించి సంతోషపడిపోయారు. కమ్యూనిస్టులు కాంగ్రెస్‌తో కలగలసి పోయి చిరునామా వదులుకోకపోవడమే కమ్యూనిస్టుల మహాపరాధమని రోజుకు వందసార్లు బాధపడి పోయే పరకాల ధోరణి ఎప్పటికీ మారదు. సోవియట్‌ విచ్చిన్నానంతర ప్రపంచంలో కూడా రాజకీయ ప్రాధాన్యత నిలబెట్టుకున్న అతికొద్ది కమ్యూనిస్టు ఉద్యమాల్లో భారత దేశ ఉద్యమం ముఖ్యమైంది. ఆ తర్వాత కూడా అప్రతిహతంగా ఇరవయ్యేళ్ల పాటు ఎన్నో పోరాటాలు ఎన్నికల విజయాలు కొనసాగించడమే గాక ప్రపంచీకరణ నూతన ఆర్థిక విధానాలకు ప్రత్యామ్నాయాన్ని ప్రతిపాదించగల గణనీయ శక్తిగా నిలిచి వుంది. ఈ పరిణామాలకు నాయకత్వం వహించిన వారిలో ప్రధాన పాత్రధారయిన ప్రకాశ్‌ కరత్‌ లండన్‌ వెళ్లి వైఫల్య గీతాలాలపిస్తారని అనుకోవడమే అవివేకం.\nఈ అబద్దపు కథనాలనే సాక్ష్యాలుగా స్వీకరించి సంపాదకీయ కరవాలంతో చెలరేగి సిపిఎంపై తన కక్షను వెళ్లగక్కింది సాక్షి. కరత్‌ కాలజ్ఞానం అన్న సంపాదకీయంలో అక్షకాక్షరం అందుకు సాక్ష్యం. కరత్‌ కరుడుగట్టిన సిద్ధాంత వాదిగా పేరు పొందాడంటూ మొదలుపెట్టి అలాటి వ్యక్తి తాము జీవితాలనే అంకితం చేసిన సిద్ధాంతానికే కాలం చెల్లిపోయిందంటే ఎవరైనా ఉలిక్కిపడతారని పారవశ్యంలో మునిగిపోయింది. విన్నవారు విస్తుపోతారని, విచిత్ర భావనలకు లోనవుతారని, 1940 మైండ్‌సెట్‌ మారలేదని ఒప్పుకున్నాడని, 70 ఏళ్ల వామపక్ష చరిత్రనే జీరో చేశారని రాసి తమ జ్ఞాన శూన్యతను వెళ్లడించుకుంది. వామపక్షాలు 21 వ శతాబ్దంలోకి ఇంకా రాలేదని ఒప్పుకుంటూనే ప్రత్యామ్నాయాన్ని చూపించగల శక్తి వుందని చెప్పడమేమిటని కొక్కిరాయిలా వెక్కిరించింది. అధ్యయనాలు పూర్తి చేసుకునే సరికి మరో వందేళ్లుపూర్తవుతాయని, వామపక్షాల చరిత్ర అంతా తప్పిదాల చరిత్రేనని గొప్ప చారిత్రిక తీర్పునిచ్చింది. అమెరికాతో అణు ఒప్పందానికి వ్యతిరేకంగా యుపిఎకు మద్దతు ఉపసంహరించుకోవడం చారిత్రిక తప్పిదం అని కొన్ని వామపక్షాలు నిర్ధారణకు వచ్చాయట. ఆ నిర్ధారణకు వచ్చినవారెవరో చెప్పకుండా దాటేయడం ద్వారా అది కూడా ప్రకాశ్‌ కరత్‌కు ఆపాదించే దుర్బుద్ధి ఇక్కడ స్పష్టం. ఏమైతేనేం ఇన్ని విడ్డూర విన్యాసాల విభ్రమకు లోనైన విజ్ఞ సంపాదకుల సౌకర్యార్థమే పైన ఉటంకించిన భాగాలు ఉపకరిస్తాయి. కాని ఇవన్నీ ఉద్దేశ పూర్వక వక్రీకరణలు గనక\nకళ్లు తెరవడం కల్ల. అమెరికా శక్తి తగ్గింది గనక దానికి వంతపాడితే ముప్పులేదని సూత్రీకరిస్తున్న ఈ సంపాదకీయపు లోకజ్ఞానానికి శోచనీయం చెప్పడం తప్ప చేయగలిగిందేముంది? అవినీతి సంపదలతో విధేయ మేధావులతో కిరాయి రాతగాళ్లతో క్రొనీ రాజ్యాలు వెలిగిపోగలవుగానీ కమ్యూనిస్టు ఉద్యమం ముందుకు పోదు గనకే కరత్‌ సైద్ధాంతిక అధ్యయనం పెరగాల్సి వుందన్నారు.\nకులతత్వ సూర్య ప్రభలు తప్ప వర్గ సమర సత్యాలతో నిమిత్తం లేని మరో పైత్య పత్రికకు కరత్‌ది కుల జ్ఞానంగా కనిపించింది! ఆ జ్ఞానమంతా తమ దగ్గరే పోగు పోసుకున్న సంపాదకీయ రచయిత దాన్ని కరత్‌కు అంటగట్టడం అపహాస్య భాజనం. తమ యజమాని రంగు మార్పిడిని బట్టి పార్టీలకు సామాజిక న్యాయ భుజకీర్తులు తగిలించి భజన చేసే పొద్దు తిరుగుడు పూల వంటి పత్రికా రత్నాల వంకర చూపు మరో విధంగా వుండటం వూహకందని విషయం... వర్గ పోరాటం ద్వారా దోపిడీని అంతమొందించితే ప్రజల సమస్యలు తొలగిపోతాయని చెప్పడం నయవంచనగా ఈ పత్రికకు కనిపిస్తుంది... \'\'అణగారిన కులాలకు చెందిన శ్రామిక జనం మూపుల మీద కూర్చుని కమ్యూనిస్టు పార్టీలకు నాయకత్వం వహిస్తున్న అగ్రవర్ణ కమ్యూనిస్టులు\'\' కుల వ్యవస్తను నిర్మూలించవలసిన అవసరాన్ని గుర్తించలేదట! నిచ్చెనమెట్ల కుల వ్యవస్థ గురించి ఇంత బాహాటంగా మార్క్సిస్టులు ఎన్నడూ ప్రస్తావించలేదట! హతవిధీ! లండన్‌\nప్రసంగం దాకా ఎందుకు హైదరాబాదు ఆ చుట్టు పక్కల కులవివక్ష వ్యతిరేక పోరాట సంఘం (కెవిపిఎస్‌)సాగించిన అసంఖ్యాక పోరాటాలు సాధించిన విజయాలు కూడా ఈ అపర సూర్య ప్రభాసన్నిభులకు తెలియకపోవడం ఎంత విడ్డూరం? పోరాడే వారిపై బురద జల్లే ఆదుర్దాలో అసలు సత్యాలెక్కడ బుర్రకెక్కుతాయి? ఇంతకాలమైనా ఖమ్మం జిల్లా ముదిగొండ కాల్పులకు కారణమైన కర్కోటక సర్కారును పల్లెత్తుమాట అనకుండా అమరుల శవ పంచనామాను కులపంచాయితీగానే కొనసాగిస్తున్న సంపాదక సంస్కారానికి జోహార్లు అర్పించవలసిందే. ఇంతకూ ఇదే ప్రకాశ్‌ కరత్‌ ముదిగొండ సృతిచిహ్నం ఆవిష్కరణ సభకు వెళ్లినప్పుడు అమరుని భార్య తన బిడ్డను ఆయనచేతుల్లో పెట్టి ఎర్రజండాకు జై కొట్టిన ఉదంతం ఇలాటి ఉష్ట్ర పక్షులకు కనిపించదు!\nఇక ఆంధ్ర ప్రభ సంపాదకీయంలో ఆణిముత్యాలు దొర్లిపడ్డాయి. కమ్యూనిజానికి కాలదోషం పట్టిందని నోరుపారేసుకున్న కుర్ర గాంధీ కుటిల వాక్కులకూ ప్రకాశ్‌ కరత్‌ మాటలకూ ఒకే అర్థం కనిపించిందీ సంపాదక వ్యాఖ్యాతకు! వామపక్ష పాలిత రాష్ట్రాల పరిణామాలను అరకొరగా అర్థరహితంగా వ్యాఖ్యానించిన తదుపరి ముగింపులో ఆంధ్ర ప్రభ సంపాదకీయం సోవియట్‌ విచ్చిన్నం తర్వాత మనదేశంలోనే గాక ఇతర దేశాల్లోనూ కమ్యూనిజానికి కాలం చెల్లిందన్న పొల్లు రాతలనే గుమ్మరించింది.1991 ఆగష్టు 19న సోవియట్‌ అంతర్థానమైతే తర్వాత ఇరవయ్యేళ్లకు కూడా ఈ దేశంలో మూడు వామపక్ష ప్రభుత్వాలుండటం చూడలేని దివాంధతకు ఇంతకన్నా ధాఖలాలెందుకు? ఒకవేళ ఈ ఎన్నికల విజయాలు లేకున్నా పరాజయాలు ఎదురైనా ఈ మహత్తర ప్రజా పునాది ఏమై పోతుంది?\nఇలాటివే మరికొన్ని కువిమర్శలు వున్నా వాటిని పక్కన పెట్టి అనేక సందర్భాల్లో సిపిఎం వ్యతిరేకత చూపిన టెలిగ్రాఫ్‌ పత్రిక దగ్గరకు వద్దాం.ఈ పత్రిక లండన్‌ విలేకరి అమిత్‌ రారు పంపిన కథనంలో ప్రకాశ్‌ కరత్‌ ప్రసంగంలో మేధా సంపన్నత ప్రశంసనీయమైందని మమతా బెనర్జీ వంటి వారికి కనువిప్పుగా వుందని పేర్కొన్నారు. అక్కడ వాతావరణాన్ని హృద్యంగా వర్ణించడమే గాక కరత్‌తో ముఖాముఖి మాట్లాడిన వివరాలను కూడా పొందుపర్చారు. కమ్యూనిస్టులు సరే కాలం కన్నా వెనకబడి పోయారనుకుంటే బాగా ముందున్న మన బడా పత్రికా వ్యాఖ్యాతలు ఎరువు కథనాలపై ఆధారపడే బడులు ఇంటర్‌నెట్‌ ఒక్కసారి క్లిక్‌ చేసి వుంటే కరత్‌ ఏం చెప్పారో ఎంత విశ్వాసంగా మాట్టాడారో తెలిసేది. కాని కావాలని కట్టుకథలు వ్యాపించ చేయాలని కాలకూట విషం కక్కాలని కంకణం కట్టుకున్న వారు అలా చేస్తారని ఆశించడం కూడా అత్యాశే కదా? ఇవన్నీ ఎలా వున్నా అరుణ పతాకం వన్నె తగ్గదు, శ్రామిక జనం పోరాటాలూ ఆగవు.\n\n',general
'హిందూత్వ పేరుతో చెలరేగే సంఘ పరివార్‌ విద్వేష రాజకీయాల పట్లమీడియా ఎంత సుతిమెత్తగా సుతారంగా వ్యవహరిస్తుందో ఈ వారం తేటతెల్లమైంది. ప్రకాశ్‌ కరత్‌ చేయని వ్యాఖ్యలను అడ్డం పెట్టుకుని కమ్యూనిస్టులపై విషం కక్కిన వారికి ఆరెస్సెస్‌ బిజెపి నేతలు కపటవాదనల కవాతు చేయడం కనిపించలేదు. విమర్శనాస్త్రాలు మటుమాయమై పోయాయి. నిశిత పరిశీలనా శక్తి కొండెక్కిపోయింది. ఘనత వహించిన మన మీడియా సంస్థల\nసంపాదకులకూ సారథులకూ సంఘ పరివార్‌ వ్యూహమేమిటో తెలియదా? వారి మాటలలో బూటకత్వం ఏమిటో ఎరుగరా? కరత్‌ మాటలలో లేని అర్థాలు వెతికి వెకిలి వ్యాఖ్యలు చేసిన వారు సంఘ పరివార్‌ కుత్సిత స్వరూపం బాహాటంగా కనిపిస్తున్నా చూడకుండా కళ్లు మూసుకోవడమెందుకు?2007 అక్టోబరు 11 జరిగిన ఆజ్మీర్‌ పేలుళ్లలో ఆరెస్సెస్‌ అనుయాయులు వున్న సంగతి ఒకటకి రెండు సార్లు అధికారికంగా ప్రకటించబడింది. ఆధారాలతో సహా పోలీసులు కేసులు కూడా నమోదు చేశారు. ఇందర్‌ కుమార్‌ పేరును అభియోగ పత్రంలో పేర్కొన్నారు గాని నిందితుడుగా కాదు. అయితే మూడేళ్ల తర్వాత మొన్న అక్టోబర్‌ 22న రాజస్థాన్‌ టెర్రరిస్టు వ్యతిరేక పోలీసులు నిందితులుగా దాఖలు చేసిన అయిదు పేర్లలోనూ నలుగురు ఆరెస్సెస్‌కు సంబంధించిన వారన్నది సమాచారం.చనిపోయిన కారణంగా వదలివేయ బడిన ఆరవ నిందితుడు కూడా ఆరెస్సెస్‌తో సంబం ధాలున్నవారే.\n\n\nగతంలో మాలెగావ్‌ పేలుళ్ల తర్వాత అరెస్టు చేసిన వారిలోనూ సంఘ పరివార్‌కు సంబం ధించిన ఒక సాధ్వి,ఒక సైనికాధికారి వున్నారు. ఆ తర్వాత కాలంలో జరిగిన దర్యాప్తుల వల్ల దొరికిన ఆధారాలతోనే రాజస్తాన్‌ పోలీసులు ఈ అభియోగపత్రం దాఖలు చేశారు. హైదరాబాదు మక్కా మసీదు పేలుళ్లకూ అజ్మీర్‌ పేలుళ్లకూ సంబంధం వుందని కూడా భావిస్తున్నారు. 2007 ఫిబ్రవరి18న ఢిల్లీ లాహౌర్‌ సంఝోతా ఎక్స్‌ప్రెస్‌లో జరిగిన పేలుళ్ల వైపుగా ఈ దర్యాప్తులన్ని దారి తీస్తున్నాయి. మహారాష్ట్రలో 2003లోపర్బని, జలగావ్‌లోనూ, 2005లో యుపిలోని మౌలోనూ, 2006లో నాండేడ్‌లోనూ, 2008 జనవరిలో టెంకాశిలో ఆరెస్సెస్‌ కార్యాలయంలోనూ, 2008 ఆగష్టులో కాన్పూరులోనూ వేర్వేరు విధ్వంసపు ఘటనల్లో ఇలాటి ఆధారాలే దొరికాయి. తీగలాగితే డొంక కదిలినట్టు ఇవన్నీ బయిటకు వస్తుండటంతో సంఘ పరివార్‌ ఎదురు దాడికి దిగింది. మాలెగావ్‌ పేలుళ్ల కేసులో సాద్వి అరెస్టు అయిన ప్పుడు వారు సంఘ పరివార్‌ సిద్దాంతాల వల్ల ప్రేరణ పొందివుండొచ్చు గాని దానికి సంబంధించిన వారు కాదని పేలవమైన సమర్థనకు పాల్పడింది. మహాత్మాగాంధీని హత్య చేసిన నాథూరాం గాడ్సే విషయంలోనూ వారిది ఇదే పల్లవి! అయినా నాటి నుంచి నేటి వరకూ ఇలాటి విన్యాసాలు ఎన్ని చేసినా పరివార్‌ కరాళతత్వం దాగలేదు.\n\nఇప్పుడు మాలెగావ్‌ నుంచి ఆజ్మీర్‌ వరకూ వచ్చేసరికి కన్నంలోనే దొరికి పోవడం వల్ల కపట వాదనలతో గగ్గోలు పెట్టక తప్పదని నిర్ణయానికొచ్చిన ఫలితమే దేశవ్యాప్త నిరసన ప్రహసనం.ఈ క్రమంలో పరివార్‌ ప్రతినిధులు ప్రముఖులు లేవనెత్తిన వాదనలు ప్రజాస్వామ్య సూత్రాలనే అవహేళన చేసేవిగా వున్నాయి. అవసరాన్ని బట్టి చట్టాన్ని న్యాయాన్ని తురుపు ముక్కగా వాడుకోవడం ఆరెస్సెస్‌కు వెన్నతో పెట్టిన విద్య.రాముడి పుట్టుక న్యాయ స్థానాల తీర్పులకు అతీతమన్న వారు ఆ తీర్పు అనుకూలంగా వచ్చిందనుకోగానే ఎక్కడ లేని న్యాయ బుద్దులై పోయారు! ఇప్పుడు పేలుళ్లకు కారకులైన తమ వారు చిక్కిపోగానే న్యాయం చట్టం గాలికి వదిలేసి ఎదురు దాడికి దిగారు. ఉగ్రవాద ముద్ర వేస్తారా అని మహౌగ్రంగా వూగిపోతున్నారు. బాబరీ విధ్వంసక కన్నా ఉగ్రవాదం, గుజరాత్‌ నరమేధం కన్నా రాక్షసం ఏముంటాయి?\nఅత్యధిక హిందూ మతావలంబులకు వుండే సహన సంప్రదాయాలను రాజకీయ ప్రయోజనాలకోసం బలిచేసి వీరంగం తొక్కిన సంఘ పరివార్‌ కుట్రలకు పాల్పడిన తమ వారిని అరెస్టు చేస్తే అదే కుట్ర అని చిందులేయడం సత్యాన్ని తలకిందులుగా చూపించడమే. హిందువులే టెర్రరిస్టులైతే దేశంలో ఎవరూ బతకలేరని హైదరాబాదులో ఆరెస్సెస్‌ ప్రధాన కార్యదర్శి సురేష్‌ జోషీ శివమెత్తి పోయారు! హిందూత్వ సంస్థలపై వుగ్రవాద ముద్ర వేసేందుకు కుట్ర జరుగుతోందని లక్నోలో సర్‌సంఘ చాలక్‌ మోహన్‌ భగవత్‌ మోత మోగించారు! సంఫ్‌ు కేవలం సాంసృతిక సంస్త అని తమకూ దానికి ఎలాటి జీవ సంబంధాలు(ఆర్గానిక్‌ రిలేషన్స్‌) లేవని చెప్పే బిజెపి నేతలు కూడా ఈ నిరసన ప్రవహసనానికి గొంతు కలిపి తంతు నడిపారు.\n\nమాజీ సర్‌సంఫ్‌ు చాలక్‌ సుదర్శన్‌జీ మరో అడుగు వేసి సోనియా గాంధీ ఇందిరా, రాజీవ్‌ గాంధీలను హత్య చేయించిందని నోరు పారేసు కున్నారు. తర్వాత దానితో సంబంధం లేదన్నారు. రాజకీ యాలతో సంబంధం లేదంటూనే రాజగురువులా నడిపిం చడం సంఫ్‌ు చాలక్‌లకు బాగా తెలుసు కనకఈ ద్వంద్వ భాషణానికి ఆశర్య పోవలసిన అవసరం ఎంత మాత్రం లేదు. కానైతే విమర్శనే మా విధి అంటూ అమితంగా చెలరేగి పోయే మన మీడియాలో మరీ ముఖ్యంగా తెలుగు మీడియాలో ఒక్క ప్రధానమైన ఏ పత్రికకూ ఛానెల్‌కూ ఈ ద్వంద్వభాషణాన్ని విడమర్చి చూపవలసిన అవసరమే కనిపించలేదు!సంఫ్‌ుపై కుట్ర పేరుతో ఆంధ్రజ్యోతి గురువారం పత్రిక మొదటి పేజీలో నాలుగు కాలాల ప్రదాన వార్త ఇచ్చింది. \'\'1925లో ఆవిర్భవించిన సంఫ్‌ు స్వాతంత్రం వచ్చాక 63 ఏళ్లలో ధర్నాకు దిగడం ఇదే తొలిసారి\'\' అని మొదటి పేజీలో లీడ్‌ ఇచ్చి లోపల ఇంకా ఇలా కొనసాగించింది: అయిదవ పేజీలో వార్త ఇలా మొదలైంది \'\' ప్రచారం కోసం రోడ్డెక్కడం తెలియని సంస్థ ఆరెస్సెస్‌. అలాటి సిద్దాంత భూమిక కలిగిన సంస్థ ఆవిర్భవించిన 85 ఏళ్లలో తొట్టతొలిసారి నిరసన స్వరం వినిపించింది.హిందూ సంస్థలపై కేంద్ర ప్రభుత్వ వైఖరిని బహిరంగంగా వ్యతిరేకించింది...\'\' తర్వాత కూడా మొత్తం కథనం ఇదే ఫక్కీలో సాగింది. ఈనాడు అదే రోజున ఇచ్చిన వార్తలో తనుగా వర్ణించినట్టు కాకుండా మోహన్‌ భగవత్‌ మాటలలో ఇదే భావాన్ని ఇచ్చింది. హిందువులపై కుట్ర అన్న వారి మాటలను కూడా యధాతథంగానే పొందుపరచింది.\n\nఇదే తరహాలో తక్కిన పత్రికలూ ఆరెస్సెస్‌ అధినేతల మాటలనుకోట్స్‌ గాని, పంచ్‌ గాని లేకుండా ఘనంగానే ఇచ్చాయి. భిన్న మతాలు గల దేశంలో కొందరిని కేసులో పొందుపరిచినంత మాత్రాన ఆ మతస్తులందరిపైనా కుట్రగా అభివర్ణించడంలో గల అనౌచిత్యం పాఠకుల దృష్టికి తేవలసిన బాధ్యత తమపై వుందని ఎవరూ భావించలేదు. మరే ఇతర పార్టీల విషయంలోనైనా తరచూ కనపరిచే వ్యంగ్యం విసురు విరుపు వంటివేవీ ఉపయోగించనూ లేదు.ఎఐసిసి సమావేశాలలో సోనియా గాంధీ ఆరెస్సెస్‌పై విమర్శలు చేసినప్పుడు వ్యూహాత్మకమని ఇదే మీడియా విశ్లేషించిన సంగతి ఇక్కడ మర్చిపోరానిది. మతతత్వంపై చేయవలసిన పోరాటం చేయని కాంగ్రెస్‌ అధినేత అనివార్యమైన కొన్ని ప్రస్తావనలు చేస్తే అది వ్యూహాత్మకమైంది గాని కన్నంలో దొరికి పోయిన కాషాయ కూటమి సభ్యులను చట్ట ప్రకారం హాజరు పరిస్తే అది కుట్రగా మారిపోయింది! ఆ కుట్రపేరిట గగ్గోలు పెట్టడంలోని కపటత్వాన్ని చూచాయగానైనా తెలియజేసే బాధ్యతను మీడియా కూడా విస్మరించింది.\nఅంతకంటే కూడా విచిత్రమేమంటే 24 గంటలు హౌరెత్తించే ఛానళ్లయుగంలో దాదాపు ఏ మీడియా సంస్థ కూడా ఆరెస్సెస్‌ ఎదురు దాడిపై సమగ్ర విమర్శకు విశ్లేషణకు సిద్దం కాలేదు. బిసిల కోసం బీరాలు పలికే సూర్యతేజాలు మసకబారి పోయాయి.పత్రికలది ఎప్పుడూ ప్రతిపక్ష పాత్రేనని ప్రతిదాన్ని చీల్చిచెండాడమే తమ నైజమని ప్రజ్ఞలు పలికి ప్రతిజ్ఞలు చేసిన ప్రకాండులెవ్వరూ ప్రతిస్పందించలేదు. వార్త మాత్రం దీనిపై కార్టూన్‌ వేస్తే సంఘ పరివార్‌ వారి కార్యాలయం ముందు ఆందోళనలు హెచ్చరికలతో హడలగొట్టింది.\n\nటెర్రరిజం ఆకుపచ్చయినా కాషాయమైనా తేడా ఏమిటని, ఆరెస్సెస్‌ సిమి దేనికి సంబంధించిన వారైనా నిందితులు ఒకటేనని అర్థం వచ్చేలా జావేద్‌ వేసిన ఆ కార్టూనులో నిజానికి తప్పేమీ లేదు. కాని సంఘ పరివార్‌ దాడి కారణంగా ఆ పత్రికా యాజమాన్యం కార్టూను ప్రచురణపై విచారం వెలిబుచ్చింది. ఆ విచార ప్రకటనలో హిందూ సంస్థల మనోభావాలను గాయపరినందుకు విచారం అని పేర్కొన్నారు. నిరసన ప్రదర్శనల వార్తను కూడా చూడటానికి జనం నోచుకోలేదు. దేశంలో అన్నిజాతీయ ప్రాంతీయ ఉపప్రాంతీయ పార్టీలనూ అవహేళన చేయొచ్చు ఆక్షేపించవచ్చు గాని ఆరెస్సెస్‌ను మాత్రం సర్వాతీతంగా చూడాలనడం ఎక్కడి ధర్మం? మరెక్కడి లౌకిక తత్వం? కమ్యూనిస్టులు ఆత్మ విమర్శ అన్నా అపహాస్యం చేసే మీడియాకు సంఘ పరివార్‌ అఘాయిత్యపు మాటలలో ఆవిగింజంత దోషం కనిపించకపోవడం ఎంత విడ్డూరం? ఉగ్రవాదంపై వుమ్మడి పోరు వంటి మాటలతో వూరేగే వారు తమదాకా వచ్చేసరికి కుట్ర అంటూ గగ్గోలు పెడితే ప్రశ్నాస్త్రాలతో ఎందుకు వెంటాడటం లేదు? ప్రకాశ్‌ కరత్‌పై ప్రయోగించిన కలాల కరవాలాలు పరివార్‌ విషయంలో ఎందుకు కళ్లకు గంతలు కట్టుకుంటున్నాయి? ఎన్నడూ రోడ్డెక్కని సంస్థ అని సిద్దాంత భూమికకు పేరెన్నిక గన్నదని ప్రశంసలలో ముంచితేల్చాల్సిన అగత్యం ఏమి కలిగింది?\nవీటన్నిటికి సమాధానం ఒక్కటే-మతతత్వం మార్కెట్‌ తత్వం ప్రపంచీకరణ కు రెండు ముఖాలు. ఇందులో ఒకదాన్ని భుజాన మోసే కార్పొరేట్‌ మీడియా మరోదాన్ని ప్రశ్నించడానికి సిద్దం కాదు. ప్రత్యామ్నాయ భావాలను చూపించే కమ్యూనిస్టులపైనైతే ఒంటికాలితే లేస్తుంది గాని బెదిరింపులు విధ్వంసాలకు పాల్పడే పరివార్‌ను అంటుకోవడానికి సాహసించదు. కమ్యూనిస్టులకు సిపిఎం పార్టీకి ఆ విధమైన జంకు ఉండదు గనకే పీపుల్స్‌ డెమోక్రసీ దీనిపై ముందే సంపాదకీయం రాసింది. దాన్ని ప్రజాశక్తి పునర్ముద్రించింది. మహాదారుణమైన మారణహౌమాలకు పాల్పడే వారు ఏ మతానికి ఏ మతతత్వ సంస్థకు చెందిన వారైనా ఉపేక్షకు ఆస్కారం వుండకూడదు. కఠిన శిక్షల నుంచి తప్పించుకోనివ్వకూడదు. కాషాయం అన్న దాన్ని ప్రతీకాత్మకంగా వాడటం తప్ప రంగుకు లేదా దానితో ముడిపడిన విశ్వాసానికి గాని ముడిపెట్టేంత మూర్ఖులెవరూ వుండరు. మైనారిటీల విషయంలో వుగ్రవాదాన్ని మతమంతటికీ పులిమే ఆరెస్సెస్‌ తమ సంస్థపై దాడిని హిందూమతస్తులందరిపైనా దాడిగా చిత్రించడం ఒకే కపటనీతికి బొమ్మ బొరుసు వంటిదని తెలుసుకోవడం చాలా అవసరం. తెలియజేయడం మీడియా బాధ్యత. అందరిపట్లా ఒకే ప్రమాణాలు పాటిస్తేనే విమర్శకు విలువ. మన మీడియాలో కొరవడేదీ అదే. \n',general
'రోజూ ఉదయాన్నే వచ్చి పలకరించే పేపర్ రాకపోతే ఏమనిపిస్తుంది? నాకైతే రోజూ వచ్చి పలకరించే స్నేహితుడు రావడం మానేసినట్టుగా అనిపిస్తుంది. ఒకరు కాదు, ఇద్దరు కాదు, ఏకంగా ముగ్గురు స్నేహితులు అది కూడా వరుసగా మూడురోజులు నుంచీ పత్తాలేరు. సుత్తిలేకుండా సూటిగా చెప్పాలంటే, రోజూ వచ్చే నాలుగు పేపర్లలోనూ మూడు పేపర్లు రావడం మానేసి మూడు రోజులయ్యింది. ఉదయాలు అసంపూర్ణంగానూ, అసంతృప్తిగానూ గడిచిపోతున్న భావన.\n\nవాతావరణం అనుకూలంగా లేకపోవడం, ముఖ్యంగా ఉదయాన్నే పెద్ద వానలుకురవడం, ఒక పేపర్ బాయ్ హఠాత్తుగా మానేయడం, ఒక పేపరేమో వేరొకరు తీసేసుకుని ఇవ్వడం మర్చిపోతూ ఉండడం... ఇవన్నీ కారణాలని ఇవాళే చేసిన పరిశోధనలో తేలింది. పేపర్ రాకపోతేనేం, టీవీలో వార్తలు చూడచ్చు, నెట్లో చదువుకోవచ్చు అంటారు చాలామంది. ప్చ్.. నాకేమో పేపరు అలవాటు. పేద్ద గ్లాసుడు కాఫీని గుటకలేస్తూ తాగుతూ ఒక్కో పేపర్నీ అలా అలా చదువుతూ, అప్పుడప్పుడూ అభిప్రాయాలని మెసేజీల రూపంలో మిత్రులతో పంచుకుంటూ.. ఇలా జరిగే ఉదయాలకి పెద్దలోటే వచ్చిపడింది మరి.\n\nఏదో ఒక పేపర్ మాత్రమే చదివి చుట్టూ ఏం జరుగుతోందో పూర్తిగా తెలుసుకోగలిగే రోజులు పోయి చాలా రోజులే అయిపోవడం, కొన్ని ఇష్టాలు మరియు కొంత కాలక్షేపం తదితర కారణాల వల్ల పేపర్ల సంఖ్య నెమ్మదిగా పెరిగింది. వస్తున్న ఏకైక పేపరు ఓ రాజకీయ వారసుడిది. పేపర్లో కంటెంట్ మాట ఎలా ఉన్నా, కుంభవృష్టిగా కురుస్తున్న వర్షంలోనూ ఆగకుండా వచ్చిన ఏకైక పేపర్ అవడం వల్ల పూర్తిగా చదవాల్సి వచ్చింది. చదివింది నాణేనికి ఒక వైపే అయినప్పటికీ ఈ పత్రిక భాషలో \'పచ్చ పత్రిక\'లైన వాటితో ఈ పత్రిక్కి మళ్ళీ ఏదో గొడవ జరిగిందని అర్ధమయ్యింది.\n\nనిన్నైతే వారసుడి సక్రమాలు మరియు అవతలి వాళ్ళ అక్రమాల (ఈ పత్రిక దృష్టిలో) జాబితాతో ఓ నాలుగు పేజీల ప్రత్యేక అనుబంధం కూడా ఇచ్చారు. ఆ ప్రకారంగా గొప్పవాళ్ళ గోత్రాలు మరోసారి తెలిశాయన్న మాట. వరుసగా మూడు రోజులుగా ఏక పక్షంగా సాగుతున్న వార్తలే చదువుతున్నప్పటికీ, జవాబులిచ్చే క్రమంలో అసలు విషయాన్నీ ప్రస్తావించడం వల్ల ఈ పరస్పర నిందారోపణలకి కారణాలు కొంతవరకూ అర్ధమయ్యాయి. ఎప్పటిలాగే, మిగిలిన అందరూ కూడా తప్పులు చేస్తున్నారు కాబట్టి మేం చేస్తే తప్పేంటి తరహా వాదనలు వినిపించాయి.\n\nమొత్తంమీద, వాళ్ళు చేశారని వీళ్ళు చెబుతున్న కుంభకోణాలు, అలాగే వీళ్ళు చేశారని వాళ్ళు చెబుతున్న కుంభకోణాల జాబితాలు చూస్తుంటే ప్రజాస్వామ్యంలో పాలకులకీ, పత్రికలకీ ఎంతలేసి సౌలభ్యాలు ఉన్నాయో పూర్తిగా అర్ధమయినట్టుగా అనిపించింది. అలాగే అటు రాజకీయులూ, ఇటు పత్రికా సంపాదకులూ కూడా మా తప్పులు మీరు బయట పెడితే మీ తప్పులు మేము బయట పెడతాం అని బెదిరింపులూ, సవాళ్ళూ విసురుకోడాలూ, ఈ మొత్తం కుంభకోణాల్లో చేతులు మారిన ప్రజల డబ్బు లెక్కలూ ఇవన్నీ కొంచం ఎక్కువగానే వెంటాడాయి.\n\nరెండువర్గాల మీద ఉన్న ఆరోపణలూ నిజమని తేలితే, బాధ్యులందరికీ శిక్షలు పడితే రాష్ట్రానికి కొన్ని తరాలపాటు నాయకులంటూ ఎవరూ ఉండరేమో అని బెంగ కలిగింది కూడా. ఏమైనప్పటికీ చట్టం తన పని తాను చేసుకుపోతుంది కదా. పేపర్ల సంగతి ఇలా ఉండగా, ఎంటర్టైన్మెంట్ కోసమని టీవీ పెడితే మంచు లక్ష్మి టాక్ షో, చిరంజీవితో. \"మీ పార్టీలో ఢభ్లు తీస్కున్నారని అందరూ ఆంట్ నారు.. ఎంధుకంకల్ అలాగా?\' అని హోస్టు అమాయకంగా కళ్ళార్పుతూ ప్రశ్నిస్తే, రాజకీయాల్లో పడిపోతున్న విలువల గురించి గెస్టు చాలా ఆవేదన చెందారు.\n\nఉద్దేశ్య పూర్వకంగా బురద జల్లడం రాజకీయాల్లో మామూలేననీ, నిజానిజాలు ప్రజలకి తెలుసనీ ఆయన ఆవేశంగా చెప్పినప్పుడు, ఆ ప్రజల్లో నేను ఉన్నానో లేదో అని సందేహం వచ్చేసింది. తన ఐడియాలజీస్ ప్రజలకి కమ్యూనికేట్ కాలేదనీ, పార్టీ నుంచి బయటికి వెళ్ళే వాళ్ళంతా ఏదో ఒక కారణం చెప్పాలి కాబట్టి పార్టీ మీద నిందలు వేశారనీ కొన్ని కొత్తవిషయాలు చెప్పారు చిరంజీవి. కొన్నాళ్ళపాటు పేపర్లతోపాటు, టీవీకీ పూర్తిగా దూరంగా ఉంటే ఎలా ఉంటుందన్న ఆలోచన క్షణకాలం వచ్చింది కానీ, అది ఆచరణలో అంత సులభం కాదన్న సత్యం అంతలోనే గుర్తొచ్చింది. రేపు నా నాలుగు పేపర్లూ వచ్చేస్తే బాగుండును. \n',general
'తన నట సామర్ధ్యం మీద నమ్మకం ఉన్న నటుడు ఎలాంటి పాత్రని చేసి మెప్పించినా, ఇమేజితో సంబంధం లేకుండా అభిమానులు ఆదరిస్తారని యాభయ్యేళ్ళ క్రితమే నిరూపించిన తెలుగు నటుడు నందమూరి తారకరామారావు. అప్పటికే వందకి పైగా సినిమాల్లో నటించి, అటు పౌరాణికాలు, ఇటు సాంఘికాలు మధ్యే మధ్యే జానపదాలు ఇలా అది ఇది ఏమని అన్నిరకాల సినిమాలూ చేస్తూ ఆంధ్రదేశాన్ని ఊపేస్తున్న వేళ, అటూ ఇటూ కాని బృహన్నల పాత్ర పోషించడమంటే ఏ నటుడికైనా అదో పెద్ద సాహసమే..\n\nపైగా ఆ పాత్రలో కనిపిచాల్సింది ఏ ఐదు పది నిమిషాలో కాదు, మూడుగంటల పాటు సాగే సినిమాలో దాదాపు రెండున్నర గంటల పాటు!! అయినప్పటికీ సాహసానికి సై అన్నాడు తారకరాముడు. ఫలితమే రాజ్యం పిక్చర్స్ నిర్మించిన \'నర్తనశాల\' అనే విరాటపర్వం. మరో రెండేళ్లలో యాభయ్యేళ్లు పూర్తి చేసుకోబోతున్న ఈ పౌరాణిక చిత్రానికి దర్శకుడు \'పౌరాణిక బ్రహ్మ\' గా పేరుపొందిన కమలాకర కామేశ్వర రావు. కథ, మాటలు, పద్యాలతో పాటు కొన్ని పాటలని రాసింది సముద్రాల సీనియర్ గా పిలవబడే సముద్రాల రాఘవాచార్యులు కాగా సుస్వరాలని అందించింది సుసర్ల దక్షిణామూర్తి.\n\n\nఈ సినిమాకి సాంకేతిక వర్గమంతా కలిపి ఒక స్థంభమైతే, అర్జునుడిగానూ, బృహన్నలగానూ నటించిన ఎన్టీఆర్, సైరంధ్రి పాత్రలో సావిత్రి, కీచకుడిగా కనిపించిన ఎస్వీరంగారావు మిగిలిన మూడు స్థంభాలూ అనడానికి సందేహం లేదు. కథ కొత్తదేమీ కాదు. అనాది కాలం నుంచీ, నిన్న మొన్నటివరకూ - అంటే కేబుల్ టీవీలో ప్రవేశించనంత వరకూ - వర్షాల కోసం పల్లెటూళ్ళ చెరువుగట్ల మీద భక్తితో చదివించిన విరాటపర్వమే. మహాభారత కథ. అరణ్య వాసం పూర్తి చేసుకున్న పాండవులు ఒక ఏడాది అజ్ఞాత వాసం పూర్తి చేయడం కోసం విరాటరాజు కొలువులో మారువేషాల్లో చేరడం, గడువు పూర్తయ్యాక ఉత్తర గోగ్రహణంలో కౌరవులపై విజయం సాధించి హస్తినకి తిరిగి వెళ్ళడం.\n\nసినిమా ప్రారంభమే ఇంద్రసభకి అతిధిగా వెళ్ళిన అర్జునుడికి స్వాగతం పలుకుతూ ఆస్థాన నర్తకి ఊర్వశి \'నరవరా..\' పాట పాడుతూ చేసే మెరుపు నృత్యంతో. అటుపై ఊర్వశి అర్జునుడిపై మనసు పడడం, మాతృ సమానురాలవంటూ అర్జునుడామెని తిరస్కరించడం, అవమానభారంతో ఊర్వశి పేడిగా జీవించమని అర్జునుడికి శాపం ఇవ్వడం, ఇంతలో అక్కడికి వచ్చిన ఇంద్రుడు ఆ శాపాన్ని అజ్ఞాతవాస కాలంలో వరంగా మార్చుకొమ్మని అర్జునుడికి సలహా ఇవ్వడం చకచకా సాగిపోతాయి. ధర్మరాజు విరాటరాజు సలహాదారుగానూ, భీముడు వంటవాడుగానూ, నకుల సహదేవులు గుర్రాల శాల, గోశాలల్లోనూ పనులకి కుదరగా, ద్రౌపది అంతఃపురంలో పూలమాలలల్లే సైరంధ్రిగా చేరుతుంది.\n\n\nరాకుమారి ఉత్తరకి నాట్యం నేర్పే గురువుగా బృహన్నల అవతారం ఎత్తుతాడు అర్జునుడు. ఓపక్క పాండవుల అజ్ఞాతవాసాన్ని భగ్నం చేసేందుకు కౌరవులు చేసే కుటిల యత్నాలు, వాటిని తిప్పి కొడుతూనే అజ్ఞాతంలో వచ్చే సమస్యలని పాండవులు ఎదుర్కొంటూ ఉండగా ప్రవేశిస్తాడు కీచకుడు, మహారాణి సుధేష్ణ సోదరుడు. అత్యంత శక్తివంతుడు. తొలిచూపులోనే సైరంద్రిని మోహిస్తాడు. అంతే కాదు, సైరంద్రిని తన బసకి పంపకపోతే రాజ్యం సర్వ నాశనం చేస్తానని సుధేష్ణని బెదిరిస్తాడు కూడా. మరోపక్క తన తండ్రులని వెతుకుతూ వచ్చిన అర్జునకుమారుడు అభిమన్యుడు ఉత్తరతో ప్రేమలో పడిపోతాడు. భీముడి చేతిలో కీచకుడు మరణించడం, ఇంతలోనే సుశర్మ, కౌరవులు దక్షిణ, ఉత్తర గోగ్రహణాలకి పాల్పడడం, పాండవుల అజ్ఞాతవాసం ముగియరావడం దాదాపు ఒకేసారి జరుగుతాయి.\n\nయుద్ధం గెలిచి, విరాటరాజుకు తమ నిజరూప దర్శనం ఇచ్చి, ఉత్తరాభిమన్యుల పెళ్ళి జరిపించడంతో \'శుభం\' కార్డు పడుతుంది సినిమాకి. తెలిసిన కథే అయినా, ఎన్నిసార్లు చూసినా, ఎప్పుడూ ఎక్కడా విసుగు రాకపోడానికి కారణం బలమైన స్క్రీన్ ప్లే, సంభాషణలు, నటీనటుల నటన మరియు నిర్మాణ విలువలు. చిన్న చిన్న సంభాషణల ద్వారా జీవిత సత్యా లెన్నింటినో పలికించడం సముద్రాల వారికి పెన్నుతో పెట్టిన విద్య. ముందే చెప్పినట్టుగా ఎన్టీఆర్, ఎస్వీఆర్, సావిత్రి నువ్వా-నేనా అన్నట్టుగా నటించారు. ఎక్కడా \'అతి\' పోకడలు కనిపించవు. ఆవిధంగా నటన రాబట్టుకున్న ఘనత దర్శకుడు కమలాకరదే. మరీ ముఖ్యంగా ఎస్వీఆర్-సావిత్రి కాంబినేషన్ సన్నివేశాల్లో క్లిష్ట సమాసాలతో నిండిన డైలాగుల్ని ఎస్వీఆర్ సమోసాలు తిన్నంత సులువుగా చెప్పేస్తుంటే, సావిత్రి కాబట్టి పోటీగా నిలబడింది అనిపించక మానదు. జకార్తాలో జరిగిన అంతర్జాతీయ ఫిలిం ఫెస్టివల్లో ఉత్తమనటుడు అవార్డు అందుకున్నారు ఎస్వీఆర్.\n\n\nసైరంద్రికి పెద్దగా డైలాగులు లేవు. సావిత్రిని ఆ పాత్రకి అనుకున్నాక, ఇక డైలాగులు అనవసరం అనుకుని ఉంటారు. \"ప్రభువుల వెంటే నేనూ\" అని చెప్పేటప్పుడు ఆత్మాభిమానం, ఆర్జునుడిని బృహన్నలగా చూసినప్పుడు ఆశ్చర్యం, \"జననీ శివ కామినీ\" అని పాడేటప్పుడు ఆర్తి, కీచకుడి చేతిలో అవమానానికి గురైనప్పుడు ఆవేశం, ఆక్రోశం ఇవన్నీ కనుపాప కదలికలతో అభినయించింది సావిత్రి. బృహన్నల పాత్ర మీద ఏ ఇతర పాత్రల ప్రభావాన్నీ పడనివ్వలేదు ఎన్టీఆర్. కేవలం ఈ పాత్ర పోషణ కోసమే శాస్త్రీయ నృత్యాన్ని నేర్చుకున్న కమిట్మెంట్ ని అభినందించి తీరాలి. అభిమన్యుడిగా శోభన్ బాబు, కృష్ణుడిగా కాంతారావు చిన్న పాత్రల్లో మెరిశారు. శోభన్ లో కనిపించే కొద్దిపాటి బెరుకుని సులువుగానే పట్టుకోవచ్చు.\n\nదాదాపు అన్ని పాటలూ ఇవాల్టికీ జనం నాలుకల మీద ఆడేవే కావడం \'నర్తనశాల\' కి సంబంధించిన మరో విశేషం. \'నరవరా..\' వినగానే జానకి గుర్తొచ్చి తీరుతుంది. ఈ సినిమా పేరు చెప్పగానే అప్రయత్నంగానే గుర్తొచ్చేసే పాట \'సలలిత రాగ సుధారస సారం..\' మంగళంపల్లి వారిచేత పాడించడం సరైన ఎంపిక. \'జననీ శివకామినీ..\' \'సఖియా వివరింపవే..\' \'దరికి రాబోకు రాజా\' ఈ మూడూ సుశీల మార్కు పాటలు. దేనికదే ప్రత్యేకం. ఇక డ్యూయెట్ ఎలా ఉండాలో చెప్పే పాట \"ఎవ్వరికోసం ఈ మందహాసం..\" ఉత్తరకుమారుడిని హాస్యానికి వాడుకున్నారు. \'మాయాబజార్\' ఛాయలు పడని విధంగా ఈ పాత్రని పోషించారు రేలంగి. మరీ ముఖ్యంగా క్లైమాక్స్ లో ఎన్టీఆర్ కాంబినేషన్ సన్నివేశాల్లో రేలంగి నటన మర్చిపోలేం.\n\n\nభీముడిగా నటించిన దండమూడి రాజగోపాల్ నిజజీవితంలోనూ మల్లయోదుడే! ధూళిపాల దుర్యోధనుడు కాగా, కైకాల దుశ్శాసనుడు, ప్రభాకర రెడ్డి కర్ణుడు. వీళ్ళందరివీ అతిధి పాత్రలే. 1964 సంవత్సరానికి గానూ జాతీయ స్థాయిలో ద్వితీయ ఉత్తమ చిత్రం అవార్డుని అందుకున్న \'నర్తనశాల\' ని రంగుల్లోకి మారుస్తారన్న వార్తలు వచ్చాయి, రంగుల \'మాయాబజార్\' విడుదలైన సమయంలో. ఇప్పటివరకూ అందుకు సంబంధించిన వివరాలేవీ లేవు. స్క్రీన్ ప్లే, మాటలు, సంగీతం, మరీ ముఖ్యంగా నటన ఎలా ఉండాలో చెప్పే రిఫరెన్స్ సినిమాల్లో ఒకటైన \'నర్తనశాల\' ని మళ్ళీ చూసైనా, \"ఫ్యాన్స్ ఒప్పుకోరు\" లాంటి శషభిషలు విడిచిపెట్టి ఇప్పటి కథానాయకులు వైవిధ్యభరితమైన పాత్రలు ఎంచుకుంటే బాగుండును..\n',general
'ఒక్కోసారి.. ఏదన్నా ఓ ప్రాంతానికి వెళ్ళినప్పుడో, పాట విన్నప్పుడో, పుస్తకం చదివినప్పుడో లేదా కొత్తవారిని ఎవరినో కలిసినప్పుడు...గతజన్మ జ్ఞాపకమేమో అనిపించే లాంటి స్మృతి ఒకటి చుట్టుముట్టి వెళ్తూ ఉంటుంది నన్ను. ఈ చుట్టుముట్టడం అన్నది సుడిగాలిలా తీవ్రంగా కాక, పిల్లతెమ్మెరలాగా సున్నితంగా ఉండడం వల్ల ఇదీ అని ఇదమిద్దంగా చెప్పలేని ఓ చిత్రమైన అనుభూతి కలుగుతూ ఉంటుంది. అది పరిచితమైన అనుభూతి. నన్ను నేను వెతుక్కునే అనుభూతి.. కొందరు స్నేహితులతో దీనిని పంచుకున్నప్పుడు ఇదేమీ అబ్నార్మాలిటీ కాదనీ వాళ్ళకీ అప్పుడప్పుడూ ఇలా అనిపిస్తూ ఉంటుందనీ తెలిసింది.\n\nఅందరికీ హైదరాబాద్ అనగానే ఏవేవో గుర్తొస్తాయి. నాకు మాత్రం మొదట గుర్తొచ్చేది గోల్కొండ కోట. ఎప్పుడు అక్కడికి వెళ్ళినా, ఆ కోటతో నాకు వందల ఏళ్ళ అనుబంధం ఉన్నట్టుగా అనిపిస్తూ ఉంటుంది. రాళ్ళు, చెట్లు, చేమలు, కట్టడాలు.. ఒకటేమిటి.. అన్నీ కూడా చిరపరిచితంగా అనిపిస్తాయి. ఓరుగల్లు కోట, వెయ్యి స్థంభాల గుడితోనూ ఇదే అనుభవం. మొదటి సారి అక్కడికి వెళ్ళినప్పుడు \"ఇది నాకు చాలా బాగా తెలిసున్న ప్రాంతమే\" అనిపించింది.. నిజానికి ఏరకంగానూ నాకు తెలియడానికి ఆస్కారం లేదు.\n\nకొన్ని పాతకాలపు దేవాలయాలు, బంగళాలు, కొన్ని పట్టణాలు...ఇవన్నీ కూడా నాక్కలిగించే అనుభూతి ఒక్కటే.. నాకు చిర పరిచయం ఉన్న ప్రాంతాలని. చిన్నప్పుడు అమ్మమ్మ వాళ్ళూరు వెళ్తే అక్కడి చెరువు గట్టున పెద్ద పెద్ద స్థంభాలతో ఉన్న కరణంగారిల్లు, ఆ లోగిలిలో కాడమల్లి చెట్లు అవన్నీ ఎంతో ఆకర్షించేవి. జనసంచారం లేకపోయినా, ఒక్కడినీ అక్కడ తిరగడానికి ఇష్టపడేవాడిని. పురుగూ పుట్రా ఉంటాయ్ అని ఇంట్లో వాళ్ళు కేకలేసినా నా కాళ్ళు మాత్రం అక్కడికే పరిగెత్తేవి. ఆ లోగిట్లో నాకు ఏదో తెలియని ఆకర్షణ. అదేమిటో ఎంతకీ తెలిసేది కాదు.\n\n\nఒకప్పుడు బాగా వినేసి, చాలా రోజులపాటు వినడం మానేసి, మళ్ళీ కొత్తగా అవే పాటలు విన్న సందర్భంలో కలిగే అనుభూతి.. ఇదిగో ఈ శిధిల భవంతులని చూసినప్పుడు కలిగే అనుభూతికి దగ్గరగా అనిపిస్తోంది. \"యమునా తీరాన.. రాధ ఒడిలోన.. కృష్ణుడి ప్రేమ కథ...\" ఒకప్పుడు నేను దాదాపు ప్రతిరోజూ విన్న పాట. ఎలా వచ్చిందో తెలియదు కానీ, ఏళ్ళ తరబడి గ్యాప్ వచ్చేసింది.. మొన్నామధ్య మిత్రులొకరు తనకి నచ్చిన రాధాకృష్ణుల పాటలు పంపుతూ, ఈ పాటనీ వినమన్నారు. గతజన్మ జ్ఞాపకం లాగే అనిపించింది తప్ప, కేవలం కొన్ని దశాబ్దాల క్రితం విన్న పాటలా అనిపించలేదు.\n\n\"మనం ఎప్పుడో ఎక్కడో కలిశామనిపిస్తోంది\" నేను చాలా తరచుగా కాకపోయినా, కొంచం ఎక్కువసార్లే వాడిన మాట ఇది. కొందర్ని చూడడం మొదటిసారే అయినా, ఎక్కడో, ఎప్పుడో చూసినట్టుగా అనిపించడం నాకు కొత్త కాదు. ఎక్కడా వాళ్ళని చూడడానికి అవకాశం ఉండదు. అయినప్పటికీ, అదే మనుష్యులు, అవే మాటలు.. \"బహుశా ఇలాంటి వాళ్ళనే కలిసి ఉంటాను\" అని సరిపెట్టుకుంటూ ఉంటాను. అయితే, ఒక్కోసారి అవతలి వారినుంచి కూడా అదే స్పందన వస్తూ ఉంటుంది, ఆశ్చర్యంగా. \"మేబీ యువర్ బ్రదర్?\" అంటారు కొందరు, విడిచిపెట్టకుండా. \"నో చాన్స్\" అనేస్తాను నేను.\n\nపుస్తకాలతో, మరీ ముఖ్యంగా కథలతో, ఇలాంటి అనుభవాలు కోకొల్లలు. వర్షం, ముసురు నేపధ్యంగా వచ్చే ఏ కథని చదవడం మొదలు పెట్టినా, ఆ కథ నాకు తెలుసనో, నా కళ్ళెదురుగా జరిగిందనో అనిపిస్తూ ఉంటుంది. కొన్ని కథలు ఊహించిన ముగింపుకే చేరిన సందర్భంలో ఈ భావన మరింతగా బలపడుతూ ఉంటుంది. ఆశ్చర్యం ఏమిటంటే, ఎప్పుడో విన్న పాట మళ్ళీ విన్నప్పుడు కలిగే అనుభూతి, ఎప్పుడో చదివిన పుస్తకం మళ్ళీ చదివినప్పుడు కలిగే అనుభూతీ ఒక్కటి కాదు. పాట ఓ అనుభూతిగా చుట్టుముడితే, పుస్తకం ఓ జ్ఞాపకంలా పలకరించి వెళ్తుంది.\n\n\"పొరపాటు.. కథ కాదు.. గతజన్మలోని జాజిపూల సువాసనేమో..\" అంటాడు వంశీ, తను తీసిన \'అనుమానాస్పదం\' సినిమా కోసం తనే రాసిన \'ప్రతిదినం నీ దర్శనం\' పాటలో. గత జన్మలూ, మరుజన్మలూ శాస్త్రానికీ, హేతువాదానికీ అందవు. అలాగే మనక్కలిగే అనుభవాలూ, అనుభూతులూ అన్నీ శాస్త్ర సమ్మతంగానూ, శాస్త్రం పరిధిలోనూ ఉండవు. మనతో సహా ఎవరికీ చెడు చేయనంత వరకూ, వీటిని శాస్త్రపు తూకం రాళ్ళతో తూచకుండా కేవలం అనుభూతులుగానే ఆస్వాదించడం మంచిదనిపిస్తూ ఉంటుంది. కొన్నికొన్ని సార్లు లాజిక్కులు వెతకడం కన్నా, నిశ్శబ్దంగా ఊరుకోవడమే ఉత్తమం కదా.. తరచి చూస్తే, ఏ శాస్త్రానికీ అందనివి చాలానే ఉంటాయి మన జీవితంలో... \n',general
'ప్రయోగాలు చేయడంలో మన తెలుగు హీరోలతో పోల్చినపుడు తమిళ హీరోలెప్పుడూ ముందుంటున్నారు. ప్రయోగాలని అభిమానులు అంగీకరించరు అన్నది మన తెలుగు హీరోలని సర్వత్రా పట్టి పీడించే సమస్య. తమిళ హీరోలకి ఆ శషభిషలేవీ లేవు కాబట్టి వైవిధ్య భరితమైన పాత్రలని ఎంచుకుని, ప్రయోగాత్మక చిత్రాలతో ప్రేక్షకుల ముందుకు వస్తునారు. \'అపరిచితుడు\' లాంటి హిట్లూ \'మల్లన్న\' లాంటి ఫ్లాపులూ తన ఖాతాలో వేసుకున్న నటుడు విక్రమ్ వెండితెర మీద చేసిన మరో ప్రయోగం \'నాన్న,\' తమిళం నుంచి (\'దైవా తిరుమగళ్\') అనువాదమై గత వారమే విడుదలయ్యింది.\n\nఇది మానసికంగా ఎదగని ఒక తండ్రి కృష్ణ (విక్రమ్) అతని ఐదేళ్ళ కూతురు వెన్నెల (బేబీ సారా) ల కథ. పురిట్లోనే తల్లిని పోగొట్టుకున్న వెన్నెలని అల్లారు ముద్దుగా పెంచుతాడు కృష్ణ, ఊటీలోని ఓ చాక్లెట్ ఫ్యాక్టరీలో పని చేసే చిరుద్యోగి. కృష్ణ అంటే అందరికీ అభిమానం. అతను అడక్కుండానే పాప పెంపకంలో సహాయం చేస్తూ ఉంటారు చుట్టుపక్కలవారు. వెన్నెలకి ఐదో ఏడు రాగానే ఆమెనో మంచి స్కూల్లో వేస్తాడు కృష్ణ. ముమ్మూర్తులా తండ్రి మంచితనాన్ని పుణికి పుచ్చుకున్న వెన్నెల ఎంతో తెలివైనది కూడా. \"నేను లేనప్పుడు నాతో మాట్లాడాలంటే ఆకాశంలో కనిపించే వెన్నెలతో మాట్లాడు నాన్నా..\" అంటుంది తండ్రితో.\n\nవెన్నెల చదివే స్కూలు యాజమాన్యమే కృష్ణని మోసం చేసి, ఆ పాపని కిడ్నాప్ చేస్తుందొక రోజు. \"నాకు వెన్నెల కావాలి..\" అంటూ కనిపించిన ప్రతి ఒక్కరినీ అడుగుతూ కృష్ణ విశాఖపట్నం వీధుల్లో తిరుగుతూ ఉండడం సినిమాలో ప్రారంభ సన్నివేశం. కోర్టులో వాదించడానికి కేసుల్లేక గోళ్ళు గిల్లుకుంటున్న న్యాయవాది అనూరాధ (అనుష్క) దగ్గరికి వస్తాడు కృష్ణ. మొదట్లో కృష్ణని ఓ పిచ్చివాడిగా తీసిపారేసిన అనూరాధ, చాక్లెట్ ఫ్యాక్టరీ యజమాని ద్వారా కృష్ణ గతం, అతనికి జరిగిన అన్యాయం తెలుసుకుని కేసు టేకప్ చేయడానికి అంగీకరించి, వెన్నెలని కోర్టులో ప్రవేశ పెట్టాలంటూ \'హెబియస్ కార్పస్\' పిటిషన్ వేస్తుంది.\n\nఅవతలి పక్షం న్యాయవాది మరెవరో కాదు, ఓటమి అంటే ఏమిటో తెలియని భాష్యం (నాజర్). అసలు నిన్న మొన్నటివరకూ భాష్యం దగ్గర జూనియర్ గా పనిచేసే అవకాశం వస్తే చాలని ఎదురు చూసింది అనూరాధ. అంతటి భాష్యాన్ని ఎదుర్కొని అనూరాధ కేసుని గెలవగలిగిందా? కృష్ణ వెన్నెలని కలుసుకో గలిగాడా? వెన్నెలని కిడ్నాప్ చేసి, కృష్ణ నుంచి దూరం చేయాలని స్కూలు వాళ్ళు ఎందుకంత పట్టుదలగా ఉన్నారు? కూతురికోసం కృష్ణ ఏం చేశాడు? తదితర ప్రశ్నలన్నింటికీ జవాబులిస్తూ బరువుగా ముగుస్తుందీ సినిమా.\n\n\nకేరక్టర్ ఎస్టాబ్లిష్మెంట్ మీద దృష్టి పెట్టిన దర్శకుడు విజయ్ ఇందుకోసమే ఎక్కువ స్క్రీన్ టైం ని వినియోగించాడు. సినిమా ప్రారంభంలోనే కృష్ణ తన అమాయకత్వంతో కూడిన మంచితనంతో ఓ చిల్లర దొంగ మనసు మార్చడం, పొరపాటున గూటి నుంచి జారిపడ్డ పక్షి పిల్లని చాలా కష్టపడి తిరిగి గూటిలోకి చేర్చడం ద్వారా జరగబోయే కథని సూచన ప్రాయంగా చెప్పాడు. తమ \'మేడం\' కి కేసులు తేవడం కోసం అనూరాధ జూనియర్లు పడే పాట్లు లాంటివన్నీ చాలా వివరంగా చూపించడంతో సన్నివేశాల నిడివి, మొత్తంగా సినిమా నిడివి బాగా పెరిగి రెండు గంటల నలభై ఐదు నిమిషాలకి చేరింది. సబ్జక్టు కూడా బరువైనది కావడంతో, విడివిడిగా సన్నివేశాలన్నీ బాగున్నప్పటికీ సినిమాని సాగదీశారన్న భావన కలిగింది.\n\nనటీనటుల పరంగా మొదట చెప్పుకోవాల్సింది కృష్ణ గా చేసిన విక్రమ్ గురించే. నిజానికి ఈ తరహా ఎదిగీ ఎదగని పాత్రల మీద \'స్వాతిముత్యం\' లో కమల్ హాసన్ చేసిన పాత్ర ప్రభావం ఎంతో కొంత ఉండడం సహజం. అయితే నటనలో ఆ ఛాయలేవీ రాకుండా జాగ్రత్త పడ్డాడు విక్రమ్. అయితే కొన్ని కొన్ని సన్నివేశాల్లో \'పా\' లో అమితాబ్ నటనని గుర్తుచేశాడు. తర్వాత చెప్పుకోవాల్సింది వెన్నెలగా చేసిన బేబీ సారా గురించి. తొలి సినిమానే అయినప్పటికీ, చాలా సన్నివేశాల్లో విక్రమ్ తో పోటీ పడిందీ చిన్నారి. ఈమె చేత పలికించిన కొన్ని డైలాగులు బాగా గుర్తుండిపోతాయి. \'అమ్మేదీ\' అని అడిగినప్పుడు \'దేవుడి దగ్గరుంది\' అని కృష్ణ చెప్పగానే, \'ఏం? దేవుడికి అమ్మ లేదా?\' అని అడుగుతుంది వెన్నెల.\n\nఅనుష్క విక్రమ్ తో కన్నా, నాజర్ తో పోటీ పడి నటించిందనడం సబబు. ఎందుకటే, వాళ్ళిద్దరి మధ్యనే ఎక్కువ కాంబినేషన్ సీన్స్ (కోర్ట్ సన్నివేశాలు) ఉన్నాయి. సహాయ నటుల్లో ఎక్కువమంది తమిళులే. తెలుగు నటి సురేఖావాణి కి చెప్పుకోదగ్గ పాత్ర దొరికింది. కథాంశం బరువైనది కావడంతో వీలున్న చోటల్లా హాస్యాన్ని జతచేసి బరువుని తగ్గించాలన్న దర్శకుడి ప్రయత్నం కొంతవరకూ ఫలించింది. కానైతే, సినిమా నుంచి బయటికి వచ్చాక వెంటాడేవి మాత్రం కరుణరస ప్రధానమైన దృశ్యాలే. జి.వి. ప్రకాష్ కుమార్ సంగీతంలో పాటలతో పాటు, మొదటి సగంలో నేపధ్య సంగీతమూ బాగుంది. విక్రమ్ రెండు పాటలని పాడాడు కూడా.\n\nచివర్లో వచ్చే విక్రమ్ అనుష్కల గ్రాఫిక్స్ వానపాట లేకపోయినా నష్టం లేదు. నాయికానాయకులకి డ్యూయట్ ఉండాలన్ని బాక్సాఫీస్ నియమం ప్రకారం ఇరికించినట్టున్నారు. మెచ్చుకోవాల్సిన మరో అంశం నీరవ్ షా ఫోటోగ్రఫి. ఊటీ అందాలని తెరకెక్కించిన తీరు చాలా బాగుంది. తమిళ నేటివిటీ పంటికింద రాయిలా ఇబ్బంది పెడుతూనే ఉంటుంది. మొత్తంగా చూసినప్పుడు సెంటిమెంట్ ప్రధానంగా సాగే ఈ సినిమా సీరియస్ సినిమాలు ఇష్టపడే వారికి నచ్చుతుంది. ఎడిటింగ్ విషయంలో జాగ్రత్త తీసుకుని ఉంటే మరింత బాగుండేది అనిపించింది. విక్రమ్ తో పాటు సారాకీ అవార్డులు లభించే అవకాశం ఉంది. \n',general
'అమ్మనీ మర్చిపోలేను.. అంబికనీ మర్చిపోలేను.. అదంకుల్ నా పరిస్థితి,\" అన్నాడతను ఏదో ఒకటి చెప్పమన్నట్టుగా. అంబిక అంటే అగరుబత్తి కాదు, అతగాడు ప్రేమించిన అమ్మాయి. ఎలాగూ ఇలాంటి విషయాలు రాసేటప్పుడు పేర్లు మారుస్తాం కదా, సమయానికి అగరుబత్తి ప్రకటన గుర్తు రావడంతో ఆ పేరు వాడేశాను. అప్పటికి రెండు గంటలనుంచీ సుదీర్ఘంగా తన ప్రేమ కథని చెబుతున్నాడతను. నేను \'ఊ\' కొడుతూ వింటున్నాను. ఎందుకంటే, అంతకన్నా చేయడానికి ఏమీ లేని పరిస్థితి.\n\nబస్ లో నా పక్క సీట్ లో ప్రయాణం చేస్తున్నాడా కుర్రాడు. పేరు ప్రేమ్ కుమార్ అనుకుందాం. పక్క రాష్ట్రంలో ఇంజనీరింగ్ చదువుతున్నాడు. స్వస్థలం మా గోదావరే. సెలవులకి ఇంటికి వెళ్తున్నాడు. నేను కూడా అనుకోకుండా ప్రయాణం చేయాల్సి వచ్చింది. అందుకని బస్ పట్టుకున్నాను. ఇది జరిగింది సుమారు రెండేళ్ళ క్రితం. మన పక్క సీట్లో ప్రయాణించే వాళ్ళని మనం నిర్ణయించుకోలేం కదా. అర్ధ రాత్రి కావడంతో బస్ లో అందరూ మాంచి నిద్రలో ఉన్నారు. నేను నిద్రపోక పోడాన్ని గమనించి కబుర్లు మొదలు పెట్టాడు ప్రేమ్. నేను కేవలం శ్రోతని.\n\nఅతని ప్రకారం, వాళ్ళిద్దరూ ఇంటర్ వేరు వేరు కాలేజీల్లో చదివారు. పరిచయం ఎక్కడ జరిగిందంటే, వాళ్ళ కేస్ట్ స్టూడెంట్స్ అందరూ వన భోజనాలు ఏర్పాటు చేసుకున్నప్పుడు. ప్రేమ్ వాళ్ళింట్లో కేస్ట్ ఫీలింగ్ ఎక్కువ. ఇతనికేమో లవ్ మేరేజ్ చేసుకోవాలని కోరిక. వన భోజనాల దగ్గర అంబికని చూసి పరిచయం చేసుకున్నాడు. ఆ అమ్మాయి హాబీస్ అన్నీ నచ్చాయి మనవాడికి, ఆమె అభిమాన హీరో తప్ప. కేస్ట్ లో అంతమంది హీరోలుండగా, వేరే కేస్ట్ హీరోని అభిమానించడం మాత్రం అస్సలు నచ్చలేదు. ఫోన్ నెంబర్లు మార్చుకుని ఫ్రెండ్షిప్ మొదలు పెట్టారు.\n\nప్రేమ్ వాళ్ళింట్లో మనవాడే చివరివాడు. మమ్మీకి, డాడీకి ఇతనంటే ప్రాణం. కొత్త కార్ కొంటే మొదట ఇతను డ్రైవ్ చేయాల్సిందే. అంబిక ఇంట్లో కూడా పరిస్థితి సేం. రెండు ఫ్యామిలీల ఫైనాన్షియల్ పొజిషన్ దాదాపు ఒకటే. ఇంటర్ పూర్తయ్యేసరికి ప్రేమ్ కష్టపడి కష్టపడి ఆమె అభిమాన హీరోని మార్చగలిగాడు. ఇద్దరూ ఎంసెట్ రాశారు. మనవాడు పోరుగురాష్ట్రాల సెట్లు కూడా రాశాడు. అంబికకి మెరిట్లో సీట్ వచ్చింది. అది కూడా దగ్గర కాలేజీలో.హీరోకేమో పొరుగు రాష్ట్రంలో డొనేషన్ సీట్.\n\nఇద్దరిదీ ఒకటే గ్రూప్ కావడంతో, అంబిక ఫోన్ చేసినప్పుడల్లా సబ్జక్ట్ విషయాలే ఎక్కువ మాట్లాడుతోంది. ప్రేమ్ డైవర్ట్ చేస్తున్నాడు. సెం (సెమిస్టర్) ఎగ్జామ్స్ లో ప్రేమ్ కన్నా తనకి ఎక్కువ మార్క్స్ వస్తున్నాయి. అసలు ప్రాబ్లం ఏమిటంటే, ప్రేమ్ చదువుకుందామని పుస్తకం తీసేసరికే అంబిక ఫోన్ చేస్తోంది. చాలాసేపు మాట్లాడుకోవడం నేచురల్ కదా.. అలా మాట్లాడి మాట్లాడి తర్వాత ప్రేమ్ నిద్ర పోతున్నాడు. అంబికేమో ఎప్పుడు చదివేస్తోందో, చదివేస్తోంది. ప్రేమ్ ఫ్రెండ్స్ అందరికీ వాళ్ళ వాళ్ళ గాళ్ ఫ్రెండ్స్ కన్నా ఎక్కువ మార్క్స్ వస్తున్నాయి.\n\nఓ టూ యియర్స్ లో ఇద్దరి స్టడీస్ అయిపోతాయ్. ఇద్దరికీ కేంపస్ వస్తుంది. ప్రేమ్ కి ఫారిన్ వెళ్ళడం ఇష్టం. గ్రీన్ కార్డ్ కూడా ఈజీగా వచ్చేస్తుంది. కానీ, అంబిక కి ఫారిన్ వెళ్ళడం ఇష్టం లేదు. ఇక్కడే ఉందాం అంటుంది. తనని కన్విన్స్ చేయగలనని ప్రేమ్ కి కాన్ఫిడెన్స్ ఉంది. కానైతే ఓ ప్రాబ్లెం వచ్చింది. ప్రేమ్ వాళ్ళ మమ్మీ ఇతనికి మామయ్య కూతురుతో పెళ్లి చేయాలని ప్లాన్ చేస్తోంది. డాడీకి కూడా అభ్యంతరం ఏమీ లేదు. ఆ అమ్మాయి బాగుంటుంది కానీ, ఇంజనీరింగ్ చదవడం లేదు. పైగా విలేజ్ లో ఉంటారు వాళ్ళు. ...ఇదీ ప్రేమ్ సమస్య.\n\nనేను తను చెప్పేది ఊ కొడుతూ, ఇంగ్లిష్ లో పదాలు, వాక్యాలు తప్పులు మాట్లాడుతున్నప్పుడల్లా నిర్మొహమాటంగా సరి చేస్తూ, మొత్తం స్టోరీ పూర్తి చేయనిచ్చాను. రెండేళ్ళ నుంచి పొరుగు రాష్ట్రంలో ఉంటున్నా మాటల్లో గోదారి యాస పూర్తిగా పోలేదు. చెప్పొద్దూ, ఆ కుర్రోడి కాన్ఫిడెన్స్ చూసి భలే ముచ్చటేసింది. సదరు అంబిక ఇతగాడితో ఎందుకు స్నేహం చేస్తోందో (తను ఏమేం గిఫ్ట్స్ ఇచ్చిందో కూడా చెప్పేశాడు) నాకు అర్ధం కాలేదు.\n\nమరి నాకంత పెద్ద మనిషి హోదా ఇచ్చినందుకు నేను ఏదో ఒకటి చెప్పాలి కదా. అందుకని, \"లెట్స్ సీ, ఇప్పుడే డెసిషన్ తీసుకోవాల్సిన అవసరం లేదు కదా.. ఇంకో టూ యియర్స్ లో ఏమన్నా జరగొచ్చు,\" అన్నాను, ఏమీ తేల్చకుండా. నిజానికి నాకు అంతకన్నా ఏం మాట్లాడాలో కూడా అర్ధం కాలేదు. \"సమస్య లేదు. నేను చెప్తే ఎవరైనా కన్విన్స్ కావాల్సిందే\" అన్నాడు ధీమాగా. మొదట్లో తరచుగానూ, తర్వాత అప్పుడప్పుడూ ఆ కుర్రాడు గుర్తొచ్చే వాడు. చాన్నాళ్ళ తర్వాత ఇవాళెందుకో మళ్ళీ గుర్తొచ్చాడు. రెండేళ్ళు అయ్యింది కదా. అతని కథ ఏమై ఉంటుందా అని ఆలోచన... \n',general
'విశాలాంధ్ర పబ్లిషింగ్ హౌస్ విడుదల చేస్తోన్న \'పాలగుమ్మి పద్మరాజు రచనలు\' సిరీస్ లో మూడో సంకలనం పద్మరాజు రచించిన నాలుగు నవలికల సమాహారం. మొదటి సంకలనంలో కథలనీ, రెండో సంకలనంలో \'రెండవ అశోకుడి మూన్నాళ్ళ పాలన\' \'రామరాజ్యానికి రహదారి\' \'నల్లరేగడి\' నవలలల్నీ ప్రచురించిన విశాలాంధ్ర, ఈ సంకలనంలో \'బ్రతికిన కాలేజీ\' \'చచ్చి సాధించాడు\' \'భక్త శబరి\' \'చచ్చిపోయిన మనిషి\' నవలికలని చేర్చింది.\n\nకథావస్తువులన్నింటిలోనూ \'మృత్యువు\' అంటే పద్మరాజు గారికి ప్రత్యేకమైన ఇష్టమన్న సంగతి ఆయన కథలు చదివిన వాళ్లకి ప్రత్యేకంగా చెప్పక్కర్లేదు. తాజా సంకలనంలోని మూడు నవలికల పేర్లు మృత్యువుని సూచించేవే కావడం విశేషం. మొదటి నవలిక \'బ్రతికిన కాలేజీ.\' నిజానికి కథకీ, శీర్షికకీ ఏమాత్రమూ సంబంధమూ లేదు. కనీసం అందుకు సంబంధించిన వివరణా లేదు. \'నా సంజాయిషీ\' పేరిట పద్మరాజు రాసిన ముందుమాట ఈ నవలిక ప్రత్యేకత.\n\n\'బ్రతికిన కాలేజీ\' కి వోడ్ హౌస్ శైలి స్పూర్తినిచ్చిందని చెబుతూనే, \"వోడ్ హౌస్ లాగా వ్రాయగలగడం అసంభవమని తెలుసు. అయితే వ్రాయాలన్న అభిలాష చాలా కాలంగా బాధ పెడుతోంది. అసాధ్యమైనది సాధించాలని పూనుకున్నాను, నా వైఫల్యాన్ని మీకర్పిస్తున్నాను\" అన్నారు పద్మరాజు తన సంజాయిషీలో. ఆసాంతమూ నవ్వుల్లో ముంచెత్తే \'బ్రతికిన కాలేజీ\' ఒక ప్రేమకథ. పెళ్ళిచూపులకి వెళ్లి, పెళ్ళికూతురి చెల్లెలితో తొలిచూపులోనే ప్రేమలో పడ్డ యువకుడు పట్టూ కథ.\n\nపట్టూ ప్రేమని గెలిపించే బాధ్యతని తన మీద వేసుకున్న అతని స్నేహితుడు మిష్టర్ చింతా ఈ నవలికలో ప్రధాన కథానాయకుడు. శాంతమ్మ, శేషయ్య, కామన్న, రామలింగయ్య, మస్తాను, నటరాజ మార్తాండ శర్మ, రోశయ్య.. ఇలా ప్రతి పాత్రకీ ఒక ప్రత్యేకమైన, హాస్య స్పోరకమైన ఐడెంటిటీ ఇచ్చారు. మళ్ళీ మళ్ళీ గుర్తొచ్చి గిలిగింతలు పెట్టే ఒకానొక వాక్యం: \"మంగలి రాముడు శిలావిగ్రహానికన్నా సరే, పదిచోట్ల గంట్లు పెట్టకుండా క్షవరం చేయలేడు. అతని చేతులకు పక్షవాతం ద్వారా సంక్రమించిన చిన్న వణుకుంది. పట్టుకున్న గడ్డమూ, కత్తీ కూడా వణకడం మూలంగా కత్తి ఒక్క వెంట్రుకలనే గీయదు.\"\n\n\nరాజమండ్రి కి చెందిన పేరు మోసిన క్రిమినల్ లాయర్ ముఖ్యప్రాణరావు హత్య కేసు ఇన్వెస్టిగేషనే \'చచ్చి సాధించాడు\' అపరాధ పరిశోధక నవల. రాజమండ్రి నుంచి మద్రాసుకి మొదటి తరగతి రైలు పెట్టెలో ప్రయాణం చేస్తూ, మార్గ మధ్యంలో హత్య గావింపబడతాడు ముఖ్యప్రాణరావు. ఆ పెట్టెలో ప్రయాణిస్తున్న ఆరుగురు ప్రయాణికుల్లో నలుగురు అతనికి కావాల్సిన వాళ్ళే. ఆసాంతమూ ఆసక్తికరంగా చదివించే ఈ నవలికలో, పోలీసులకన్నా ఎక్కువ శ్రద్ధగా కెమాల్ ఎందుకు అపరాధ పరిశోధన చేశాడన్నది జవాబు లేని ప్రశ్న గానే మిగిలిపోయింది.\n\n\'భక్త శబరి\' వెండితెర నవల. పండరీబాయి టైటిల్ పాత్రధారిణి గా చిత్రపు నారాయణ మూర్తి దర్శకత్వంలో 1960 లో నిర్మితమైన ఈ సినిమాకి సంభాషణలు రాసింది పాలగుమ్మి పద్మరాజే. \'ఏమి రామ కథ శబరీ శబరీ\' పాట పెద్ద హిట్. అంతే కాదు, ఈ సినిమాలో \'కరుణ\' పాత్ర ద్వారానే శోభన్ బాబు వెండితెర జీవితం ప్రారంభమయ్యింది. నాకు తెలిసి, ఈ \'భక్త శబరి\' తొలితరం వెండితెర నవలలో ఒకటి. కానైతే ఈ సినిమాకి సంబంధించి ఎలాంటి సమాచారాన్నీ ఇవ్వలేదు ప్రకాశకులు. సినిమా చూస్తున్న అనుభూతి కలిగించేలా సాగింది రచన.\n\nచిట్ట చివరి నవలిక \'చచ్చిపోయిన మనిషి.\' డి.హెచ్. లారెన్స్ రచనకి అనువాదమనీ, 1946 లో తొలి ముద్రణ జరిగిందన్న వివరాలు మాత్రమే ఉన్నాయి. పద్మరాజు అనువాద కథలతో పోల్చినప్పుడు, ఈ నవలిక నిరాశ పరిచిందనే చెప్పాలి. అనువాదం ఏమంత సరళంగా లేదు. అలాగే కథా, కథనాల్లో స్పష్టత లోపించినట్టుగా అనిపించింది చదువుతుంటే. మూల రచన చదివితే మరింత బాగా అర్ధం అవుతుందేమో మరి. ఒక్క మాటలో చెప్పాలంటే ఎక్కడా \'పద్మరాజు మార్కు\' కనిపించలేదీ రచనలో.\n\nమొత్తంగా చూసినప్పుడు, నాలుగు నవలికలకీ కలిపి ఒక ముందుమాట రాయించి, పద్మరాజు జీవిత విశేషాలని కూడా చేర్చి ప్రచురించి ఉంటే సంకలనానికి నిండుతనం చేకూరి ఉండేది. గత సంకలనంలో లాగానే ఇందులోనూ అక్కడక్కడా అచ్చుతప్పులు తగిలాయి. వీటిని పరిహరించాలి. పద్మరాజు సాహిత్యాన్ని పునః ప్రచురించడం అనే ఒక మంచి కార్యక్రమాన్ని చేపట్టిన విశాలాంధ్ర దీనిని మరికొంచం శ్రద్ధతో చేస్తే బాగుండునన్న అభిప్రాయం కలిగింది, సంకలనం చదవడం పూర్తి చేయగానే. (పేజీలు 291, వెల రూ. 150, అన్ని ప్రముఖ పుస్తకాల షాపులు). \n',general
'రెండేళ్ళ క్రితం.. మే ఇరవై ఎనిమిదో తారీఖున, తెలుగు వాళ్ళంతా ఒకప్పుడు వెండితెరనేలిన నందమూరి తారకరాముడి జయంతి జరుపుకుంటూ ఉండగా \'అభినవ మాయాబజార్\' గా బహుళ ప్రచారం జరుపుకున్న చలన చిత్రరాజమొకటి ఆంధ్ర రాష్ట్రం నలుమూలలా థియేటర్లలో విడుదలయ్యింది. మరీ రిలీజ్ షో కాదు కానీ, రిలీజ్ రోజున రెండో ఆట చూశాను, కష్టార్జితం ఓ వందరూపాయలు ఖర్చు పెట్టీ, ఆమాత్రం విలువైనా చేస్తుందో చెయ్యదో అని అప్పుడప్పుడూ వైరాగ్యంగా అనుకునే నా ప్రాణాన్ని పణంగా పెట్టీ.. ఆ సినిమాకి కథ, మాటలు, పాటలు, పద్యాలు, స్క్రీన్ ప్లే, బొమ్మలు, సంగీతం, నేపధ్య గానం, ఆభరణాల డిజైనింగ్, నిర్మాత, దర్శకుడు మరియు కథానాయకుడు శ్రీ సుమన్. సినిమా పేరు \'ఉషా పరిణయం.\'\n\nఇదే సినిమా రేపు అనగా, శ్రావణ బహుళ అష్టమి ఆదివారం (\'సఖులారా చేరరే.. శ్రావణ బహుళాష్టమి...\' అని గోపికలు భక్తిగా పాడుకునే రోజు) సాయంత్రం ఐదుగంటలకి ఈటీవీలో ప్రసారం కాబోతోంది. పౌరాణికాలు, అందునా.. ఆద్యంతమూ హాస్యరసంతో నిండిన భక్తి, జ్ఞాన, వైరాగ్య చిత్రాలు బొత్తిగా నల్లపూసలై పోతున్న ఈ రోజుల్లో రాబోతున్న ఈ సినిమాలో వింతలూ విశేషాలని సుమనాభిమానులతో పంచుకోడానికే ఈ టపా. ఈ సినిమా మీకు ఈటీవీలో తప్ప ఎక్కడా రాదు కనకా, ఎప్పుడు పడితే అప్పుడు దొరకదు కనకా, పనులన్నీ పక్కన పెట్టి ముందుగానే టైం కేటాయించుకుని చూడాల్సిందే.\n\nముందుగా మీదగ్గర అలనాటి విజయావారి \'మాయాబజార్\' జ్ఞాపకాలేవైనా ఉంటే వాటిని సమూలంగా తుడిచేసి, అప్పుడు ఈ సినిమా చూడడానికి సిద్ధం అవ్వండి. \'ఈతరం మాయాబజార్\' గా అనేకమంది ప్రముఖుల ప్రశంశలు అందుకున్న ఈ సినిమా (నిజంగా నిజం.. ఈటీవీలోనే చెప్పారు దర్శకుడు యస్వీ - యశస్వి అని కూడా అభిమానులు అంటూ ఉంటారు - కృష్ణారెడ్డి తదితరులు) చూస్తున్నప్పుడు ఆ సినిమా గుర్తు రావడం అంత బాగోదు. అలాగే, శ్రీకృష్ణ పరమాత్ముడు చెప్పిన \"చేసెడి వాడనూ, చేయించెడి వాడనూ అంతా నేనే\" అనే గీతాసారాన్ని వంటబట్టించుకోండి. ఎందుకంటే ఈ సినిమాలో కూడా చేసే వాడూ, చేయించే వాడూ ఒక్క శ్రీకృష్ణుడే. అనగా అవసరానికి మించి కుంచం ఎక్కువ నీలిరంగు పూసుకున్న శ్రీ సుమన్ బాబే.\n\n\nప్రారంభ సన్నివేశంలో బారెడు పొద్దెక్కినా బంగారు శేష పాన్పుమీద, పట్టు బట్టలు మరియు నిలువెల్లా ఆభరణాలతో నిద్ర నటించే శ్రీకృష్ణుడి అర్ధ నిమీలిత నేత్రాలతో మొదలు పెడితే చివర్లో బాణాసురుడితో యుద్ధం సన్నివేశంలో అదే కళ్ళతో కృత్యదవస్థ మీద కురిపించిన క్రోధం వరకూ ఆసాంతమూ ఎన్నెన్ని భావాలో. ఎన్టీఆర్ కిరీటం బరువు రికార్డుని బద్దలు కొట్టాలని లక్ష్యంగా పెట్టుకుని డిజైన్ చేసుకున్నారో ఏమో తెలియదు కానీ, శ్రీకృష్ణుడు ధరించే కిరీటం బరువుని ప్రేక్షకులు కూడా అంచనా వేసేయగలరు. ఆ కిరీటం జారిపోకుండా బ్యాలన్స్ చేసుకుంటూనే, సందర్భానుసారంగా అభినయించగలిగినన్ని కళలు అభినయించారు సుమన్ బాబు. ముఖ్యంగా నునుసిగ్గు, చిలిపిదనం, అమాయకత్వం లాంటివి అభినయించడాన్ని చూడాలంతే.\n\nశ్రీకృష్ణుడికి పదహారువేలమంది గోపికలున్నా, ఈ సినిమాలో శ్రీ సుమన్ కి ఒక్క నాయికా లేదు. అయితేనేం? చెలికాడు వసంతకుడితో జరిపే సంభాషణని చూసినప్పుడు, సదరు వసంతకుడు మారురూపంలో ఉన్న అష్టవిధ నాయికల్లో ఒకరేమో అనిపించక మానదు. కృష్ణ పాత్రలో అంతగా లీనమై నటించారు సుమన్. మామూలుగా పౌరాణిక సినిమా అంటే సంభాషణలు గ్రాంధికంలో ఉంటాయి. ఫలితంగా ఈతరం ప్రేక్షకులు, మరీ ముఖ్యంగా చిన్న పిల్లలు ఇంకా ఇంగ్లిష్ మీడియంలో చదివిన వాళ్ళూ వాటిని అర్ధం చేసుకోలేరు. స్వయంగా రచయిత అయిన సుమన్, కొంచం గ్రాంధికంలో కొంచం వ్యావహారికం కలిపి రచించిన సంభాషణలనీ, మరీముఖ్యంగా ఆయన స్వయంగా వాటిని పలికిన తీరునీ వినాలే తప్ప చెప్పలేం.\n\nమళ్ళీ ఓసారి నందమూరిని తల్చుకుందాం. \'మాయాబజార్\' లో కృష్ణుడిగానూ, \'నర్తనశాల\' లో బృహన్నలగానూ కనిపించాడు. మహాభారతం ప్రకారం బృహన్నలగా మారింది అర్జునుడు. కానీ, శ్రీ సుమన్ స్వయంగా ఎన్నో పాత్రలకి సృష్టికర్త కాబట్టి, ఈ సినిమాలో శ్రీకృష్ణుడే బృహన్నలగా కనిపిస్తాడు కొన్ని సన్నివేశాలలో. బృహన్నలగా సుమన్ బాబు నటన (?) చూడాలంటే సినిమా రెండో సగం వరకూ ఓపిక పట్టాలి. ఈ సినిమాలో మాయలూ, మంత్రాలకి లోటే లేదు. సుదీర్ఘంగా సాగే వసంతకుడి పెళ్ళి చూపుల ప్రహసనంలో ఎవరికి వారు చక్కిలిగిలి పెట్టుకుని నవ్వుకోవాలి కానీ, శ్రీకృష్ణుడే అన్నీ అయిన సన్నివేశాల్లో నవ్వులకి లోటుండదు. అలాగే ఘటోత్కచుడి మీద ఓ కార్య భారం మోపినా, దానిని అతగాడు సరిగా నిర్వహించగలడో లేదో అని పరిశీలనకి తనే సాయంగా వెంట వెళ్తారు స్వామి.\n\nఇతర నటీనటులు మరీ ముఖ్యంగా బలరాముడిగా ఈశ్వరరావు, రేవతిగా నాగమణి శక్తికి మించి నటించడానికి చేసిన ప్రయత్నాలని గమనించవచ్చు. ప్రతిపాత్రా కృష్ణుడి యెడల భయం కనబరచడం అన్నది తప్పక గమనించాల్సిన మరో విషయం. కథ ప్రకారం అనిరుద్ధుడు అందగాడే అయినప్పటికీ, శ్రీకృష్ణుడిని మించి అందంగా ఉండని విధంగా తీసుకున్న శ్రద్ధ, అలాగే ఉష-చిత్రరేఖ మధ్యనా, బాణాసురుడికీ, కృష్ణుడికీ మధ్యన జరిగిన సంభాషణలు ఇవేవీ మిస్సవ్వాల్సినవి కాదు. అప్పట్లో నాకు తెల్సిన ఓ అమ్మాయి -అప్పటికి అమ్మ అయ్యింది- \"\'ఉషా పరిణయం\' డీవీడీ దొరికితే బాగుండును, వెయ్యి రూపాయలైనా కొనేస్తాను\" అంది నాతో. వాళ్ళబ్బాయి, రెండేళ్ళ వాడు, అన్నం తినడానికి పూటా మారాం చేస్తున్నాట్ట. \"ఓ డీవీడీ ఇంట్లో పెట్టుకుంటే, తింటావా? సినిమా పెట్టనా? అని వాడిని బెదిరించడానికి బాగుంటుంది కదా\" అని తనే రహస్యం విప్పింది. కాబట్టి, కావాల్సిన వాళ్ళు రికార్డు చేసుకోండి బహుళార్ధ సాధకమైన ఈ నిరుపమాన పౌరాణిక చిత్ర రాజాన్ని. \n',general
'అమ్మమ్మ వాళ్ళింటికి నాలుగిళ్ళ అవతలే కరణంగారిల్లు. ఒకప్పుడు వాళ్ళు తగుమాత్రం జమిందార్లు అవడం వల్లనూ, ఆ వాసనలు ఇంకా పోకపోవడం వల్లనూ వాళ్ళింట్లో వాళ్ళు పెద్దగా ఎవరితోనూ కలిసేవాళ్ళు కాదు. కాకపొతే కరణంగారి భార్యకి ఎలా కుదిరిందో కానీ అమ్మమ్మతో స్నేహం కుదిరింది. ఒకరిళ్ళకి ఒకరు రాకపోకలు తక్కువే అయినా, రెండిళ్ళలోనూ ఎవరికే అవసరం వచ్చినా పిల్లలు అటూ ఇటూ తిరుగుతూ ఉండేవాళ్ళు. కరణంగారి పిల్లలు గొప్పవాళ్ళు కదా, అందుకని బయటికి వచ్చే వాళ్ళు కాదు. దాంతో, ఏ ఇంట్లో పనున్నా అమ్మా వాళ్ళకీ తప్పేది కాదు.\n\nకరణంగారి పిల్లలు, అమ్మ వాళ్ళు ఓకే ఈడువాళ్ళు. అందువల్ల, వీళ్ళు అత్యంత సహజంగా ఆవిడని \'అత్తయ్యగారూ\' అని పిలవబోయారు. కానీ ఆవిడ అస్సలు ఊరుకోలేదు. \"అదేంటర్రా! నేను ఏమంత పెద్దదాన్ని? వదినగారూ అని పిలవండి?\" అని ఆర్డరేశారు లాలనగా. వీళ్ళ అదృష్టం బాగుండి వాళ్ళ పిల్లలతో వరసల గోల లేదు. ఒకళ్ళనొకళ్ళు పేరు పెట్టుకునే పిలుచుకునే వాళ్ళు. పిల్లల సంభాషణలన్నీ వదినగారి పరోక్షంలోనే జరిగేవి.\n\nకరణంగారిది కోట లాంటి ఇల్లు. నాకు ఊహ తెలిసేనాటికి శిధిలావస్థకి వచ్చి, పాడుబడ్డ కోటని తలపించినా, ఒకప్పటి వైభవం బాగానే అర్ధమయ్యేది. ఇంటి ఎదురుగా రోడ్డు అవతల చెరువు. ఆ చెరువు గట్టున కాడ మల్లె చెట్లు. ఇంటి పెత్తనమంతా వదినగారిదే. కరణం గారు చాలా బిజీగా ఉండేవారు. పేకాటతో పాటు ఇతరత్రా వ్యవహారాలూ చాలానే ఉండేవిట. ఈ కారణం వల్ల ఆయన ఇంట్లో ఉండేవారు కాదు పెద్దగా. ఆయన ఉన్నప్పుడు పిల్లలెవరూ వాళ్ళింటికి వెళ్ళేవారు కాదు.\n\nవాళ్ళింటి నౌకరు వస్తే కానీ, కరణం గారింట్లో వాళ్ళెవరి దినచర్యా ప్రారంభం అయ్యేది కాదు. నౌకరు వస్తూనే కొట్టుమీదకి వెళ్లి ఆవేల్టికి సరిపడా కాఫీ పొడి, పంచదార పట్టుకురావాలి. వెళ్ళిన వాడు ఓ పట్టాన వచ్చేవాడు కాదు. అతని కోసం మరో నౌకరుని పంపడం, ఇలా సాగి సాగి ఏ తొమ్మి దింటికో కాఫీలు అయ్యేవి. వంట కూడా అదే పధ్ధతి. ఒక్కో సరుక్కీ ఒక్కో నౌకర్ని కొట్టుమీదకి పంపడం, అతనికోసం మరొకర్నీ ఇలా పంపుతూ పోవడం. అన్ని సరుకులూ ఒక్కసారి తెప్పించుకునే అలవాటు ఉండేది కాదు. దీనివల్ల పాపం నౌకర్లకి చేతినిండా పని.\n\nకిరాణా కొట్టు ఒక్కటేనా? చాకలింటి చుట్టూ ప్రదక్షిణాలు చేయాల్సిందీ నౌకర్లే. ఇంటిళ్ళపాదీ చాకలి బట్టలు తెచ్చేవరకూ మాసినవే మళ్ళీ మళ్ళీ కట్టుకునే వారు కానీ, పొరపాటున కూడా ఉతుక్కునే వారు కాదు. \"మామూలింట్లో పుట్టాం కాబట్టి, మాబట్టలు మేం ఉతుక్కున్నా శుభ్రమైనవి కట్టుకునే వాళ్ళం,\" అనేది అమ్మ సరదాగా. అమ్మ వాళ్ళు సినిమా ప్రయాణం అయ్యారంటే వదినగారింట్లో చెప్పి తీరాలి. వాళ్ళెవరూ రాకపోయినా, చెప్పకుండా వెళ్లిపోయారని నిష్టూరం వేస్తారు మరి.\n\nఇంటికెవరైనా వెళ్ళడం పాపం. ఇంటిళ్ళపాదీ వచ్చిన వాళ్ళని ఫ్లాష్ బ్యాక్ లోకి తీసుకెళ్ళిపోయి వాళ్ళ గత వైభవ గాధలు వినిపించే వాళ్ళు, కనీసం కాఫీ నీళ్ళన్నా పోయకుండా. జమీ కరిగిపోయినా జమిందారీ వ్యవహార శైలి మాత్రం వాళ్ళ పిల్లలందరికీ బాగానే అలవాటైపోయింది, వదినగారి పెంపకం పుణ్యమా అని. అయితే, రోజులు ఒకేలా ఉండవు కదా. పిల్లలు కొంచం పెద్దయ్యాక కళ్ళు తెరిచారు. కానీ పెద్దవాళ్ళని మాత్రం చివరి వరకూ అదే భ్రమలో ఉండనిచ్చారు.\n\nఅమ్మ వాళ్ళ అక్కచెల్లెళ్ళ పెళ్ళిళ్ళు అయ్యేసరికి కరణం గారి కుటుంబం ఊరు విడిచిపెట్టి వెళ్ళిపోయింది. అప్పటికే వాళ్ళ ఆస్తులన్నీ హరించుకు పోయాయి. ఆడపిల్లలకి పెళ్ళిళ్ళు చేశారు. మగ పిల్లలు చిన్న చిన్న ఉద్యోగాలలో కుదురుకున్నారు. నా చిన్నప్పుడు తాతగారింటికి వెళ్లినప్పుడల్లా తాళం వేసి ఉన్న కరణం గారింటి వీధిలో ఆడుకునే వాడిని. పెద్ద పెద్ద స్తంభాలున్న వీధరుగు ఇప్పటికీ కళ్ళ ముందు మెదులుతోంది. చివరిసారి నేనా ఊరికి వెళ్లేసరికి ఆ భవంతి కూలగొట్టి, కొబ్బరితోట చేసేశారు.\n\n',general
'తుపాను ప్రాంతాల్లో ముఖ్యమంత్రితో సహా పలువురు మంత్రులూ పర్యటించారు గాని పరిస్థితి తీవ్రతకు సరిపడిన చర్యలేవీ ప్రకటించిన దాఖలాలు లేవు.గత వరదలు, తుపానుల సహాయమే ఇంకా అందవలసి వుండగా తాజా నష్టం నుంచి పరిహారం లభిస్తుందన్న భరోసా ఎక్కడా కనిపించడం లేదు. ఇదే గాక కాంట్రాక్టు లెక్చరర్లు, 104 వుద్యోగులు, బీడీ కార్మికులు, ఉపాధ్యాయ వుద్యోగ వర్గాలు, నియామకాలు కోరుతున్న నిరుద్యోగులు ఇలా అన్ని తరగతుల ప్రజల సమర ఘోషతో ధర్నా చౌక్‌ దద్దరిల్లుతున్నది గాని పాలకుల నుంచి పరిష్కార సూచనలే రావడం లేదు.\n\n\nమొండికెత్తిన వారితో సహా తన మంత్రివర్గ సభ్యులు సుమూహార్తాలు చూసుకుని బాధ్యతలు స్వీకరించడం ముఖ్యమంత్రి కిరణ్‌ కుమార్‌ రెడ్డికి ఒకింత ఉపశమనం కావచ్చు గాని ప్రజలకు మాత్రం ఇంకా ఎలాటి ఉపశమనం లభించలేదు.వివిధ తరగతుల ప్రజల బాధామయ ఘోషలకు స్పందించే స్థితిలోకి సర్కారు రాలేదు. ఈ లోగానే మూడవసారి ముంచెత్తిన వర్షబీభత్సం రైతాంగాన్ని మరింత దైన్యంలోకి నెట్టింది. గతంలోనే ధాన్యం ధర గిట్టుబాటు కాక అసలే కొనేవారు లేక అఖిలపక్ష ఉద్యమాలతో ఆగ్రహావేదనలు వెలిబుచ్చుతున్న రైతన్నలను ఏ మాత్రం నిర్లక్ష్యం చేసినా రాష్ట్రం తీవ్ర పరిణామాలను చూడవలసి వస్తుంది.\nతుపాను ప్రాంతాల్లో ముఖ్యమంత్రితో సహా పలువురు మంత్రులూ పర్యటించారు గాని పరిస్థితి తీవ్రతకు సరిపడిన చర్యలేవీ ప్రకటించిన దాఖలాలు లేవు.గత వరదలు, తుపానుల సహాయమే ఇంకా అందవలసి వుండగా తాజా నష్టం నుంచి పరిహారం లభిస్తుందన్న భరోసా ఎక్కడా కనిపించడం లేదు. ఇదే గాక కాంట్రాక్టు లెక్చరర్లు, 104 వుద్యోగులు, బీడీ కార్మికులు, ఉపాధ్యాయ వుద్యోగ వర్గాలు, నియామకాలు కోరుతున్న నిరుద్యోగులు ఇలా అన్ని తరగతుల ప్రజల సమర ఘోషతో ధర్నా చౌక్‌ దద్దరిల్లుతున్నది గాని పాలకుల నుంచి పరిష్కార సూచనలే రావడం లేదు.ఈ మధ్యలోనే రిజర్వేషన్ల వర్గీకరణకై మాదిగ దండోరా, విద్యార్థులపై కేసుల ఎత్తివేత సమస్యలు కూడా రంగం మీదకు వచ్చాయి. దాదాపు ఏడాది కాలంగా పాలన ప్రతిష్టంభనలో పడిపోయిన నేపథ్యంలో ఇది వూహించదగిన విషయమే. అయితే కొత్త నేత పగ్గాలు చేపట్టి పక్షం గడుస్తున్నా పటిష్టమైన విధాన చర్యలు ప్రారంభం కాకపోవడమే విపరీతంగా కనిపిస్తుంది. పాలక పక్షంలో అంతర్గత కలహాలు ఇంకా ఒక కొలిక్కి రాకపోవడం వల్ల అధిష్టానం సంపూర్ణ స్వేచ్చ నివ్వకపోవడం, సవాళ్ల తోరణంలో ఏం చేస్తే ఏమవుతుందో కిరణ్‌ కుమార్‌ రెడ్డి ప్రభుత్వం తేల్చుకోలేకపోవడం ఇందుకు కారణమవుతున్నాయి. ప్రభుత్వ మనుగడకు అంతర్గత సమీకరణాలకు ఇచ్చిన ప్రాధాన్యత ప్రజా సమస్యలకు ఇవ్వలేకపోవడం మరో కారణం. కారణమేదైనప్పటికీ ఈ పరిస్థితి మాత్రం వాంఛనీయం కాదు. రాజకీయ అస్థిరత్వం ఇప్పట్లో తొలగే అవకాశం లేదని ప్రభుత్వాధినేతలకు కూడా తెలుసు. అలాటప్పుడు కేవలం దానిలోనే తలమునకలవుతూ విశాల జన సమస్యలు విస్మరించడం, మొక్కుబడి ప్రకటనలు లాంఛన ప్రాయమైన చర్యలతో కాలక్షేపం చేయడం అనుమతించరాని విషయం. నిజమైన సమస్యలపై ఉద్యమాలకు పోరాటాలకు స్పందించకపోతే అప్పుడు అసంతృప్తి పెడతోవలు పట్టే అవకాశం కూడా చాలా వుంటుంది. దాన్ని తిరిగి ఇదే రాజకీయ శక్తులు దుర్వినియోగపరిచి ఉద్రిక్తతలు పెంచుతాయి. ఐదు రోజుల శాసనసభా సమావేశాలు పెంచడానికి కూడా వొప్పుకోని అధికార పక్షం ఆ సమయం కూడా వివాదాలతో ముగిసిపోతుంటే వాయిదాలతో సరిపెట్టడం బాధాకరమైనవాస్తవం. మరో వైపున ప్రతిపక్షాలు రైతు సమస్యలపై ఉమ్మడిగా నిరసన తెల్పడం సముచితంగా వుంది. 1980లో అఖిల పక్ష వుద్యమాలు గతంలో రైతాంగానికి రాయితీలు సాధించడంలోనూ రాజకీయ దృశ్యాన్ని మార్చడంలోనూ నిర్వహించిన పాత్ర ఇప్పుడు గుర్తుకు రాకుండా వుండదు. సందర్భవశాత్తూ నాటి కాంగ్రెస్‌ ముఖచిత్రం కూడా ఇప్పటిలానే అస్థిరత్వ భరితంగా వుండేది. కాని అప్పటికి తెలుగు దేశం ఇంకా రంగంలో లేదు. తర్వాత రాజకీయాలలో చాలా మార్పులు చేర్పులు వచ్చాయి గనక ప్రస్తుత పరిస్థితిని అచ్చంగా అప్పటితో పోల్చలేము గాని అస్థిరత్వం మాత్రం నిజంగానే కొనసాగుతున్నది.\nడిసెంబరు 31 కౌంట్‌ డౌన్‌?\nశాసనసభలో మొదటి రోజున ప్రశ్నోత్తరాల సమయం కూడా లేకుండా నేరుగా రైతుల సమస్యలు చేపట్టాలని అందరూ అంగీకరించినా టిఆర్‌ఎస్‌ విద్యార్థులపై కేసుల ఎత్తివేత సమస్యను ముందుకు తెచ్చింది. ఈ విషయంలో నిజానికి భిన్నాభిప్రాయాలేమీ లేవు. వివిధ ప్రాంతాలలో ఉద్రిక్తతలు ప్రజ్వరిల్లిన సందర్భంలో పెట్టిన కేసులను ఉపసంహరిస్తామని గత డిసెంబర్‌ 9న కేంద్ర రాష్ట్ర ప్రభుత్వాలు ప్రకటించాయి. వివిధ రాజకీయ పక్షాలు కూడా అందుకు మద్దతు పలికాయి. అలాటప్పుడు ఏకంగా ఏడాది గడిచినా ఆ పని ఎందుకు జరగలేదన్నది దురూహ్యం. సుహ్రద్భావ సూచకమైన ఇలాటి చర్యలు తెలుగు ప్రజలలో సంయమనం పెంచడానికి దోహదపడి వుండేవి. ప్రాంతీయ వ్యూహాలతో పాచికలు విసిరే పాలక పార్టీలనూ ఆ ప్రచారాలతో ఉద్రిక్తతలలో చిక్కుకున్న విద్యార్థి యువజనులను ఓకే గాట కట్టడానికి లేదు. పైగా వారి సుదీర్గ భవిష్యత్తును కూడా గమనంలో వుంచుకోవాల్సి వుంటుంది. ఒకవేళ కేసులను ఉపసంహరించే సందర్భంలో ఏవైనా న్యాయపరమైన లేదా తీవ్రతకు సంబంధించిన సమస్యలు ఎదురైతే అప్పుడు నిర్దిష్టంగా పరిశీలించవచ్చు. అంతేగాని సాధారణ సూత్రం మాత్రం సామూహిక కేసుల ఉపసంహరణకు అనుకూలంగా వుండాలన్నది అందరి భావన. దాన్ని జాప్యం చేసి లేనిపోని వివాదాలకు అవకాశం ఇచ్చి వుండాల్సింది కాదు. అదే సమయంలో ఆ కేసుల ఉపసంహరణకై వొత్తిడి రైతుల సమస్యలను చర్చించడానికి ఆటంకం కావలసిన అవసరం కూడా లేదు. వీటన్నిటిని సమన్వయ పర్చి సభ నడవడానికి సమస్యలు చర్చించడానికి చొరవ చూపవలసింది ప్రభుత్వమే.\nకేసుల ఉపసంహరణపై ఆందోళన ఉధృతం చేయడం వెనక టిఆర్‌ఎస్‌ రాజకీయ వ్యూహ ప్రాధాన్యతలు కూడా గమనించవలసి వుంటుంది. డిసెంబరు 31 శ్రీకృష్ణ కమిటీ నివేదిక సమర్పణ తర్వాత బిల్లు పెట్టాలన్నది వారి ప్రధాన కోర్కెగా వుంది. ఫిబ్రవరి వరకూ బిల్లు పెట్టడానికి వ్యవధినిస్తామని, అందుకోసం కాంగ్రెస్‌కు మద్దతిస్తామని చెప్పినప్పటికీ కేంద్రం నుంచి పాలక పక్షం నుంచి తమకు సానుకూల సంకేతాలేమీ రాకపోవడం వారికి సమస్యగా వుంది. తెలంగాణా విభజన గట్టిగా కోరుతున్న కాంగ్రెస్‌ వాదులు కూడా ఇదే చెబుతున్నారు. ఇంతకూ కేంద్ర పాలకులు తమ రాజకీయ లాభనష్టాలను లెక్క వేసుకోవడం తేలేదాకా నిర్ణయాలను వాయిదా వేస్తుంటారు తప్ప పారదర్శకంగా వ్యవహరించడం కల్ల.\nబిజెపి రంగ ప్రవేశం\nతెలంగాణా విభజనపై బిల్లు పెట్టాలంటూ బిజెపి ఢిల్లీలో ధర్నా చేయడం ఈ వారంలో మరో పరిణామం. ఈ సమస్యపై చొరవ తమ చేతిలోకి తీసుకుని రాజకీయంగా లాభం పొందడానికి బిజెపి చేస్తున్న ప్రయత్నాలలో మరో దశ. పార్లమెంటులో స్థానాలు తమకే వున్నాయి గనక తమ మద్దతు లేకపోతే బిల్లు ఆమోదం పొందదు గనక దాని వల్ల రాజకీయ లబ్ది కూడా తామే పొందాలన్న ఆలోచన ఇందులో వుంది. రాష్ట్రరాజకీయాలలో పరిమిత శక్తిగా వున్నా మత సమస్యను అప్పటి రాజకీయ పరిస్థితిని ఉపయోగించుకుని లబ్ది పొందడానికి బిజెపి సదా యత్నిస్తూనే వుంటుంది. 1996లో లక్ష్మీ పార్వతి పార్టీతో చేతులు కలిపి ప్రయోజనం పొందింది.(తర్వాత కాలంలో ఆ పార్టీ నామమాత్రమై పోగా ఇప్పుడు ఆమె జగన్‌ను సమర్థిస్తున్నారు) ఆ విధంగా 1998లో ప్రాతినిధ్యం పెంచుకున్న బిజెపి 1999లో తెలుగు దేశంతో పొత్తును కూడా వుపయోగించుకుని పార్లమెంటులో బాగా స్థానాలు పొందింది. ఇప్పుడు కూడా ప్రాంతీయ వాదనలను రెండు చోట్లా బలపర్చి రాజకీయంగా లాభపడాలని చూస్తున్నది. జగన్‌ను కర్ణాటక మంత్రి గాలి జనార్థనరెడ్డి తమ వైపు తెస్తాడని కూడా వారు చెబుతుంటారు. కనక రానున్న రోజుల్లో బిజెపి విన్యాసాలను జాగ్రత్తగా చూడవలసే వుంటుంది.\nసురేఖ లేఖ: అంత:కలహాల మరో ఘట్టం\nజగన్‌ వీర విధేయురాలుగా చెప్పుకునే మాజీ మంత్రి కొండా సురేఖ ప్రభుత్వ మాజీ సలహాదారు, వైఎస్‌ రాజశేఖరరెడ్డి ప్రాణమిత్రుడు కెవిపి రామచంద్రరావుపై అవినీతి ఆరోపణలతో లేఖ సంధించడం కాంగ్రెస్‌ అంతర్గత కలహాల వ్యాప్తిలో మరో అసక్తికరమైన ఘట్టం. గతంలో వైఎస్‌ వివేకానందరెడ్డి ఆ శిబిరానికి దూరమైతే ఇప్పుడు కెవిపి కూడా దూరమవడాన్ని ఈ లేఖ సూచిస్తుంది. పైగా వైఎస్‌ హయాంలో చక్రం తిప్పిన కెవిపిపై అవినీతి ఆరోపణలు చేసిన తర్వాత మూల విరాట్టును తప్పించడం కుదరని పని.జలయజ్ఞం అవినీతిని కూడా ఆమె ప్రస్తావించారు. అందుకే ఆయనకు తెలియకుండా ఇవన్నీ చేశారనే వింత వాదన సురేఖ వినిపించడం అందుకోసమే. అయితే ఆ వాదన ఏ విధంగానూ నిలిచేది కాదు. పైగా ఈ లేఖను జగన్‌ శిబిరం వ్యూహంలో భాగంగా కూడా పరిగణించడం సహజం. అప్పుడు వైఎస్‌ కాలపు కుంభకోణాలపై సంజాయిషీ ఇచ్చుకోవలసిన స్థితిలో ఆ శిబిరం పడిపోతుంది.ఈ ఇరకాటం నుంచి తప్పించడానికే సురేఖ వెనువెంటనే ఇది తన వ్యక్తిగత లేఖ అని వివరణ లాటి సవరణ పంపించారు! వైఎస్‌ను కాంగ్రెస్‌నుంచి విడదీయడం కుదరదు. వైఎస్‌ లేకుండా జగన్‌ ప్రచారం నడవదు. ఏతావాతా జగన్‌ రాజకీయానికి కాంగ్రెస్‌ పాలనకూ సంబంధం లేదంటే కుదరదు. ఈ గజిబిజి రాజకీయ మాయాజాలంలో ఇలాటి ప్రహసనాలెన్నో ముందు ముందు చూడవలసి వుంటుంది. వైఎస్‌ పాలనలోనూ తర్వాత వచ్చిన ఆరోపణలపై సమగ్ర దర్యాప్తు జరిపించి సత్యాసత్యాలు జనం ముందు వుంచడమే వీటన్నిటికి సమాధానం. అప్పుడే జనం ఎవరేమిటో ఎవరిని ఏ మేరకు విశ్వసించాలో విమర్శించాలో జనం తేల్చుకుంటారు. \n',general
'పుస్తకాలు కేవలం విజ్ఞానాన్నీ, వినోదాన్నీ పంచి ఊరుకోవు. అవి మనల్ని ప్రభావితం చేస్తాయి కూడా. అలా నన్ను ప్రభావితం చేసిన ఒకానొక పుస్తకం \'ఏడు తరాలు.\' ఎలెక్స్ హెలీ ఆంగ్ల నవల \'రూట్స్\' కి సహవాసి చేసిన సరళమైన తెలుగు అనువాదం. విజేతలే చరిత్రలు రాశారు, రాస్తారు. ఇది సామాన్యంగా జరిగే విషయం. ఎందుకంటే పరాజయాలు చెప్పుకోగలిగే విషయాలుగా అటు పరాజితులకీ, ఇటు సమాజానికే కూడా అనిపించవు కాబట్టి. కానీ, ఈ ఆనవాయితీని బద్దలు కొట్టిన వాడు హెలీ.\n\n\'ఏడు తరాలు\' బానిసల కథ. కేవలం తమ అమాయకత్వం కారణంగా, చీకటి ఖండం ఆఫ్రికా నుంచి అమెరికాకి బానిసలుగా తీసుకురాబడ్డ దురదృష్టవంతుల కథ. పచ్చటి ఆఫ్రికా పల్లెల్లో, తమవైన సంస్కృతీ సంప్రదాయాల మధ్యన, ఆటపాటలతో జీవితం గడుపుతున్న ఆఫ్రికా వాసులని, వలవేసి పట్టుకుని, బంధించి, రోజుల తరబడి గాలైనా సోకని ఓడలలో తమ దేశానికి రవాణా చేసి, నడిబజార్లో వాళ్ళని వేలం వేసిన అమెరికన్ల కథ.\n\nక్రీస్తుశకం 1750 లో పడమటి ఆఫ్రికా లో గాంబియా సమీపంలోని జపూరు అనే పల్లెటూళ్ళో ఉమరో-బింటా దంపతులకి నేరేడు పండులా నిగనిగలాడే \'కుంటా\' అనే కొడుకు పుట్టడం కథా ప్రారంభం. ఆఫ్రికా పల్లెల సౌందర్యాన్నీ, సమస్యలనీ, ప్రకృతి వైపరీత్యాలనీ పరిచయం చేస్తూనే, అక్కడి జీవన విధానాన్నీ కళ్ళ ముందుంచుతారు రచయిత. ముఖ్యంగా పిల్లల పెంపకం, పనిపాటలతో పాటు రాయడం, చదవడం నేర్పించడం, మగ పిల్లలని ప్రత్యేకమైన \'పురుష\' శిక్షణ కోసం పంపించడం ఇవన్నీ పాఠకులని ఆశ్చర్య పరుస్తాయి.\n\nకుంటా తమ పల్లె దగ్గరలో ఉన్న అడవిలో పురుష శిక్షణ పూర్తి చేసుకుని యువకుడి గ్రామానికి తిరిగి వచ్చాక, అతనికి వేరే ఇల్లు కట్టించి అక్కడికి పంపేస్తారు తల్లిదండ్రులు. అడవుల్లో తిరిగేటప్పుడు \'తెల్లోడి\' బారిన పడకుండా ఎలా తప్పించుకోవాలో కొడుక్కి వివరంగా చెబుతాడు ఉమరో. తడిసిన కోడి మాంసం వాసన వచ్చిందంటే దగ్గరలో తెల్లోడు ఉన్నట్టేననీ, వాడి అడుగులు బరువుగా పడతాయనీ, ఆకుల్ని తుంపుతూ పోతాడనీ.. ఇలా ఎన్నో ఆనుపానులు విశదంగా చెబుతాడు.\n\nమంచెమీద కూర్చుని రాత్రంతా పొలం కావలి కాస్తూ, యవ్వన సహజమైన కోర్కెలతో భావి సంసారజీవితాన్ని గురించి మేల్కొనే కలలు కంటూ నిద్రకు దూరమైన కుంటా, మర్నాడు ఉదయాన్నే తమ్ముడికి మృదంగం చేసి ఇవ్వడం కోసం నాణ్యమైన దుంగ కోసం అడవికి వెళ్లి ఏమరుపాటున తెల్లోడికి చిక్కుతాడు. అక్కడినుంచి అతని కష్టాలు ప్రారంభం. దెబ్బలతో స్పృహ తప్పించి తీసుకెళ్ళిన తెల్లోళ్ళు, కుంటాని ఒక ఓడలో గొలుసుతో బంధిస్తారు. ఆ ఓడ నిండా వందలాది ఆఫ్రికావాసులే.\n\n\nదుర్భరమైన ప్రయాణం తర్వాత తీరం చేరుతుంది ఓడ. వేలంలో కుంటాని కొనుక్కున్న యజమాని అతనికి \'టోబీ\' అని పేరు పెట్టి తనతో తీసుకెళ్ళి పోతాడు. చేతులుమారిన కుంటా వర్జీనియాలో \'నిగ్గరు\' (బానిస) గా స్థిరపడతాడు. పారిపోడానికి ఎన్నో ప్రయత్నాలు చేస్తాడు. అవన్నీ విఫలమవుతాయి. తన ప్రయత్నానికి శిక్షగా కాలు కోల్పోతాడు. నలభయ్యేళ్ళ వయసులో తోటి నిగ్గరు బెల్ ని పెళ్లి చేసుకుని \'కిజ్జీ\' కి తండ్రవుతాడు. కూతురికి జ్ఞానం రాగానే, దగ్గర కూర్చోబెట్టుకుని జపూరు గురించీ, తన బాల్యాన్ని గురించీ, తను బానిసగా వచ్చిన వైనాన్ని గురించీ వివరంగా చెప్పడంతో పాటు తన భాషనీ నేర్పుతాడు.\n\nఈ కథ పరంపరాగతంగా ప్రతీ తరమూ తన తర్వాతి తరానికి చెప్పడం ద్వారా, ఎనిమిదో తరం వాడైన ఎలెక్స్ హెలీకి చేరడం, అతడు చాలా పరిశోధన చేసి 688 పేజీల ఆంగ్ల నవలగా తీసుకురావడం తర్వాతి కథ. ఈ ఆంగ్ల నవల సారాన్ని క్లుప్తంగా, సరళంగా తెనిగీకరించారు \'సహవాసి\' గా పేరొందిన జంపాల ఉమామహేశ్వర రావు. (నాకు కొద్దిపాటి పరిచయం ఉంది అని చెప్పుకోడానికి గర్వ పడే వ్యక్తుల్లో ఒకరీయన). తనకి మరికొంచం వివరంగా రాయాలని ఉన్నా, ప్రకాశకుల కోరిక మేరకే బాగా క్లుప్తీకరించాల్సి వచ్చిందని ఆదివారం ఆంధ్రజ్యోతి \'ఫెయిల్యూర్ స్టోరీ\' కి ఇచ్చిన ఇంటర్యూ (బహుశా ఆయన చివరి ఇంటర్యూ) లో చెప్పారు.\n\nజపూరు నాగరికత, తరాల పాటు కొనసాగిన అంచె డప్పుల వ్యవస్థ మొదలుకొని, విముక్తి కోసం కుంటా పడే తపన, తన సంస్కృతీ సంప్రదాయాలని నిలబెట్టుకోవడం కోసం పడే తాపత్రయం వెంటాడతాయి. అంతేనా? నిగ్గర్ల కష్టాలు, యజమానుల కారణంగా వాళ్ళు పడే హింస, ఒకరితో ఒకరు కనీసం మాట్లాడుకోలేని అసహాయత, యజమానుల మెప్పు కోసం చేసే వృధా ప్రయత్నాలు ఇవన్నీ కలుక్కుమనిపిస్తాయి. ఒక్క క్షణం ఏమరుపాటు కారణంగా తమ జీవితాలనే మూల్యంగా చెల్లించిన వాళ్ళు వాళ్ళంతా. అంతే కాదు, ప్రపంచానికి నాగరికత నేర్పానని నిస్సిగ్గుగా చెప్పుకునే దేశం చేసిన అనాగరిక పనికి ప్రత్యక్ష సాక్ష్యాలు కూడా.\n\nతరచి చదవగలిగితే ఎన్నో జీవిత సత్యాలని విప్పి చెబుతుందీ నవల. ఒక్కో పాత్రనుంచీ నేర్చుకోగలిగింది ఎంతైనా ఉంది. సహవాసి రాసిన ఎన్నో చిన్న వాక్యాలు పదే పదే వెంటాడతాయి. ఆలోచనల్లో పడేస్తాయి. ప్రతి ఒక్కరూ చదవాల్సిన, చదివించాల్సిన ఈ నవలని హైదరాబాద్ బుక్ ట్రస్ట్ ప్రచురించింది.\n',general
'శంఖంలో పోస్తే కాని తీర్ధం కాద’ని సామెత! అది తెలుసుకున్నాడు కనకనే దివంగత వై.ఎస్.రాజశేఖర రెడ్డి ప్రతి పధకానికి ముందు రాజీవ్ అనో, ఇందిరా అనో తగిలించాడు. సోనియా, రాహుల్ లవరకూ అది సాగేదేమో, ఇంతలో ఆయన పరమపదించారు. ఆయన పుత్రుడికి నడమంత్రపు సిరితో కన్నూ మిన్నూ కానక భజన మానుకున్నాడు. ఫలితం చూస్తూనే ఉన్నాం.\n\nఅవినీతి భరతం పట్టడానికి జన్ లోక్ పాల్ బిల్లుని తయారు చేసి ప్రభుత్వం ముందు పెట్టాడు, అన్నా హజారే. అది నచ్చని కాంగ్రెస్ మంత్రివర్యులు ఇచిన హామీల్ని డస్ట్‌బిన్ లోకి తోసి తమ లోక్‌పాల్ బిల్లునే లోక్ సభలో ప్రవేశపెట్టారు. ప్రధాని, అన్నాకి రాసిన లేఖలో పేర్కొన్నట్లు పౌర సమాజ సభ్యులు పదే పదే జన్ లోక్ పాల్ బిల్లుని పార్లమెంటులో పెట్టమని శతపోరినా మంత్రివర్యుల చెవికి ఆనడం లేదు. అందుకే అన్నా హజారే తరుణోపాయం ఆలోచించాలి. ఆయన కొంచెం తెలివిని ఉపయోగిస్తే…!\n\n\n\nనాటో బాంబుదాడులు తోడు రాగా లిబియా తిరుగుబాటుదారులు రాజధాని ట్రిపోలిలో ప్రవేశించారు. ట్రిపోలీ ప్రజలు ఆనందోత్సాహాలతో వారికి స్వాగతాలు పలికారని పశ్చిమ కార్పొరేట్ పత్రికలు బాకాలుదాయి. తిరుగుబాటుదారుల నాయకత్వ కమిటీ ‘ట్రాన్సిషనల్ నేషనల్ కౌన్సిల్’ గడ్డాఫీ ఇద్దరు కొడుకులనూ అరెస్టు చేశామని ప్రకటించింది. వారాల ప్రకటించిన గంటలలోపే గడ్డాఫీ కుమారుడు, ఎలైట్ ఫోర్స్ నాయకుడు సైఫ్ ఇస్లాం తిరిగి ట్రిపోలిలోనే ప్రత్యక్షమయ్యాడు, మద్దతుదారులకు విక్టరీ సిగ్నల్ చూపుతూ. ఇదేలా సాధ్యం? అరెస్టయినవాడు నవ్వుతూ, చేతులూపుతూ ఎలా ప్రత్యక్షమైనట్లు? ట్రిపోలీ నిజంగానే ఫ్రాన్సు, బ్రిటన్, అమెరికాలు మేపిన తిరుగుబాటుదారుల వశం అయ్యిందా?\n',general